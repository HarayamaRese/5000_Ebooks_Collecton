《维摩精舍丛书》查看《维摩精舍丛书》书评和最新更新以及相关书籍推荐请到《维摩精舍丛书》专题网址http://www.xiaoshuotxt.com/renwen/3143/ 
TXT小说天堂  http://www.xiaoshuotxt.com，最有文艺气息的文学网站，提供经典的文学名著、武侠小说、言情小说、人文社科类书籍在线阅读，所有TXT电子书手机免费下载阅读，我们提供给您的小说不求最多，但求最经典最完整



维摩精舍丛书都序

txt=小＿说[＿天.堂
维摩精舍丛书都序

言者，心之声，根于心，发于口。《说文》：“直言曰言。”盖通彼我，决是非，破立而不可逾之的向矣。元始浑噩，善恶未形，是非宁判?后代鸽张，雌簧信口，黑白乃淆。于是天下昏昏，黯然失均也。圣人者出，设为教论，依言显理，即理诠真。苟至于真，一已不寓，本无的义，宁有言章?孔子曰“予欲无言”，老子曰“大音希声”，“无为而民自化”。迦文曰：“不可说，不可说”。是三大人者，皆不欲言也。不欲言而炎炎，而渊渊，而河悬，讵得已哉?必有所式矣。当我土有周之季，人心险巇，邪说横流。老子为关尹喜说《道德》五千言。孔子自卫反鲁，乃删《诗》、《书》、定《礼》、《乐》，赞《周易》，修《春秋》。竺土之婆罗门、拜火等教亦于彼时各肆其说，淆紊真宗。迦文乃宏宣大法，教阐一音。孟子惧杨墨之言盈天下，而是非失轨，大道不明也，其说曰：“天下之言不归扬则归墨。杨氏为我，是无君也。墨氏兼爱，是无父也。无父无君，是禽兽也。”又曰：“予岂好辩哉?予不得已也。”

古圣哲述道振宗，拈提策众，津津焉，谆谆焉。驯至詈骂而声嘶力竭者，良有以矣。乃者大寝稽天，莘莘学子，不困旧说，便衔新章，释孔之心灯未然，老庄之妙义无续。治儒者，斥道辟释，谓攻异端。道家者流、以老庄为神化而释孔俱不入焉。至于释子，概斥他宗，论为魔外，而于自乘且亦互讥，讵知诸法本乎一心，三教理无二致?若曰此优，是取实际理地必立一尘；必曰彼劣，是舍万行门中当少一法，庸讵知儒曰精一，道曰玄宰，释曰真如，一名异名，假名耳。昧者妄标门户。自诩精深，是非倒置，去取乃乖，方以吾土春秋战园时，竺土婆罗门、拜火等教炽盛时，殆有过之而无不及。此吾师盐亭袁夫子焕仙出世，维厚精舍提持宗旨，敷演上乘，辟邪说而大声疾呼者矣。夫予以天纵之资，邃博之学，名儒而循吏，历膺军政显职者数十年，潜心内籍，栖志心宗者亦数十年。抵老豁然发明大事。讵曰警语闻于楼中，扇摇契于江外?抑亦睹明星以悟道，见拈花而破颜者矣。悲大道之胥沦，四生之颠沛，乃毅然弃轩冕，舍山林，远肥膏，杂尘习，思以如来家业，孔老薪传，立己立人，而及国家天下也。时孔则孔，宜禅曰禅，有时以佛入孔，以老入禅；有时以禅入老，以孔入佛；有时以孔入佛老，有时以佛老入孔；有时孔老佛俱入而俱不入，有时孔老佛俱不入而俱入。音翻海浪，语吐珠圆，随感赴机，因材呜铎。

于初学入德之无从也。为说《黄叶闲谭》以阶之。惧半途而摇心歧路也，为说《榴窗随判》以迪之。或偏滞而执胜义之可循也，为说《中庸胜唱》以汇通之。他如《灵岩语屑》中、诗歌、联倡、剧曲、杂章，无不高提祖印，醒赴来机。至于《酬语》则世法佛法，胜法劣法，是法非法，世出世问等，一切种法靡不悉具，而要归于第一义谛，以统摄之。无一而非孔老释氏之名言，无一而是孔老释氏之成言。

以水入水，因言遣言。此千圣立教之通径，非夫子一己之私言也。故释字随心，不仅汉学家之训诂；于文随意，非袭司马氏之成规；诱掖魔外，如父母之于爱子，严而不刻；拈诵古今，若日月之丽中天，明无不周。懋矣都哉!人百其口，讵能仰赞?

心言等私淑门墙、得闻胜义，于丛书刊行之始，特揭橥其着者。文何称焉?学者苟人手一篇，以蕲开契。挽既倒之狂澜，明千圣之宗旨，固夫子之志也。若私镂，若墨守，斤斤焉于言前句外字里行间者，讵曰道负夫子，抑已活埋自己矣。邦之君子，曷兴乎来?

中华民国三十三年十月门人内江言、盐亭范仲纯谨序，告读者

肇圃曰：《维摩精舍丛书》初函既梓，内水伍先生心言、盐亭仲纯范子为之都序，揭全书之宗旨，示学者之的趋。都哉!都哉！括而囊之，抑已罄矣。然其言浑，其义微。而是函五集，洋洋十数万言，读者乍即，皎如百千明镜鉴物，光光显色。

色色透圆，摇目惊心，应接有如山阴道上，即之不可，离则非亲，于是望洋兴叹，遂弃残笥，而废自半途矣。爰揭如左三事，指其窾窍，学者苟尝一脔。全鼎自知，所谓纲举而目张者也。

一、不猎繁。一语亡言,当下知返，苟得是篇只字半偈，皆可发明大事，了澈心宗。古德曰：“穷诸玄辩，如一毫置于太虚；绝世枢机，似一滴投于巨壑。”繁云乎哉?

二、不取简。孤陋寡闻。君子所戒。若有所取，即有所去，去取交违。寓臼俨然，益自远道，况简而无文，必非胜进。

三、不舍信。一切种法，君子胜行，非信不寓、故曰：“一入信门，便登祖位。”

苟于是籍，随手一章、随拾一言，朝斯夕斯，所作必办’。再诸方闻有此辑，欲先读者，以书来索，日或数函，同人乃仓卒付梓，检校之疏，误漏之甚，或多多也，渴望仁者阅此辑已，纠其谬误，指而告之，示寄成都提督东街维摩精舍刻经处，则至感矣。

门人潼南田肇圃敬告。

中华民国三十三年十月

www。xiaoshuotxt.c o m



《榴窗随判》-1

t-xt-小,说--天.堂
榴窗随判  (维摩精舍丛书之一)

口授：盐亭表焕仙先生

编辑：果州徐剑秋

内江伍所南

潼南田肇圃

记事：盐亭范天笃

广汉杨光代

记言：潼南傅仲穆

盐亭王乃鹤

校讹：乐清南怀瑾

峨山大坪释通宽

西充杨介眉

华阳吕寒潭

缮稿：隆昌饶盛华

引言

引曰：维摩精舍第一次行七竞，中华民国三十二年秋之季矣，而榴一蒂三花，红透窗牖。诸德祥之，走而语。乃鹤、肇圃等曰：“此多子之预应也。瑞当法嗣遍寰宇。”住持僧海满亦曰：“是树也，植而越十寒暑，未含一蕊。”彼时四众，僧之，俗之，老之，幼之，女之，男之，或坐，或立，或笑语，或庄词，或默计，无不津津焉，艳称而畅道，曰：“希有哉！得未曾睹也。”乃鹤、肇圃适辑先生判诸方问难十七篇成，夫篇固不仅十七也，而竞以十七成辑者，盖节要断时耳，因请名。

会兹希有，并以此帙交闻先生，先生不顾，且曰：“草木之变亦恒常耳，乌足异!乌足异!”而诸子及乃鹤、肇圃等，请名此帙，固未已也，先生乃不答。或者曰：“是名也，曰《榴窗随判》如何?”声未歇，潼南傅先生真吾曰：“善!”众曰：“甚善!

甚善i”先生复无语。于是以此帙梓，而飨诸同仁。将曰一蒂三花，一花五叶，而花花相印，叶叶交扶，叶绿花红，花红叶绿，红红绿绿， 绿绿红红，尽未来际而无穷也邪！

时维中华民国三十二年冬月十三日门人王乃鹤、田肇圃同序于锦城提督东街三义庙维摩精舍北轩。

一、判名

问曰“梵语禅那，此云静虑，是禅宗者同此禅邪?异此禅邪?若言同，则此禅者义仅六度之一，而是禅宗妙该万有之全；若言异，诸名实多，何独袭此而不他名?”

判曰：“如此昧心乱统，成何矩范?”进云：“理以究而明，何得厚诬中人乱统?

事以激而大，不合深斥吾侪逾行。”曰：“狮子扑人，韩卢趁块。转解而缚转坚，转辩而义转渊。禅宗之禅与六度中位当第五之禅是同是异且搁不论，无容深研。即今问话者与未问话者是同是异，试道一句看！若道得，许汝拈头作尾，以实为虚，把逆作顺，以佛为魔，踏毗卢顶上行，从绿荫丛里过；若道不得，乌得不云乱统?云何不是逾行?”

进云：“昔圭峰云：‘欣上厌下而修者，外道禅；正信因果不舍欣厌而修者，凡夫禅；悟我空偏真之理而修者，小乘禅；悟我法二空所显具理而修者，大乘禅；若顿悟自心本来清净，原无烦恼，无漏智性本自具足，此心即佛，毕竟无异，依此而修者，是最上乘心，亦名一行三昧，一名具如三昧，达摩门下展转相传者，此心也。’又判云：‘达摩未到此土，古来所解皆前四心，诸高僧修之都得功用，即南岳天台依三谛之理，立三止三观教义，虽极圆妙，然其趣入门户次第，亦只前之诸禅行相。惟达摩所传者，顿同佛体，迥异诸门’云云。又检曰：‘宗习者得则成圣，疾证菩提；失则成邪，速入涂炭。先祖革昧防失故，且人传一人，后代已有所凭，爰任千灯千照’等如是说。彼且云云，何得厚诬学人乱统，深斥吾侪逾行?”

先生曰：“咄!如此恶口，何有吾宗!”于是凝然据座，进无语。久之，曰：

“会么?”进云： “不会。”乃曰：“于此会去，尚云落二落三，矧此不荐，敢云胜行?既非胜行，即是乱统。既是乱统，何行不逾?”进语阻气抑，礼求朗示。

先生曰：“此事人人具足，一切圆成，然未证据者，才涉思维，遂尔白云万里，矧乃逐末迷本，妄计黑白，横生异同耶。如此行心，何年乃彻?讵知诸名无常，皆依假立，必究名相?圭峰既以剖析。胡劳嗜痴?且一切唯心，何缘去取?极其至，法尔如幻，心亦强名。明知幻法，横课长短，妄立自他，云乎不碍证此?不但圭峰所谓之五种禅为无疾而呻，而临济三玄、曹洞五位、沩仰九十六圆相、法眼六相、云门三关、天龙一指，何一而非门庭设施、一期方便?宁有实法欤?不仅此也，三藏十二部、三世诸佛教、一切贤圣言，悉是应病与药，黄叶止啼。当人当下明心，一切现成，理事皆足，所谓尝鼎一脔，余旨可知。若不尔者，任汝多闻，达古今，总是痴狂外边走也。

“至云‘得则成圣，疾证菩提；失则成邪，速入涂炭’，尤为权语。何也?得本无圣，何有菩提可证?一物也无，失从何失?既无有失，云何成邪?既无有邪，入何涂炭?若曰人传一人是有法可授也，至于千灯千照亦属法尔如然。当人不检己阙，惟求他珍，说云趁块，不其然乎?扑人狮子，固不尔矣。明此，开一禅门为八万四千禅门，尘尘尔、刹刹尔、法法尔，滴滴显慈仁之沛；以八万四千禅门入一禅门，圆圆透法尔之全。若以理求，若以事得，若以声音相貌判，白云万里。”进云：“余即不问。

如何是白云万里?”先生曰“日暮数峰青欲染，舟人说是汝州山。”

二、判净土七问

问曰：“禅宗、净土是一是二?学人进业，何去何从?永明寿四料拣曰：‘有禅有净土，犹如戴角虎，现世为人师，来生作佛祖。’次曰：‘有禅无净土，十人九错路，阴境忽现前，瞥尔随他去。’三曰：‘无禅有净土，万修万人去，但得见弥陀，何愁不开悟?’四曰：‘无禅无净土，铁床并铜柱，百劫与千生，没个人依怙。’

云云。四偈出已，一时净宗风尚，禅席衰落。彼永明者方便言耶?如实谈耶?愿垂明示。”判曰：“狮子扑人，韩卢趁块，转解而缚转坚， 转辩而义转渊。当人但自明心，何土非净?’何净非禅?何禅非心?何心非自?自心既彻，何事不照?何义不通?为二为一，何去何从，不着问人，洞如观火。若不尔者，总为趁块韩卢，决非扑人狮子。所谓剑过已远而犹刻舟也，讵不悲乎?彼四料拣者，一期方便，捏怪空拳，原无实法，宁有是处？

“必曰‘有禅有净土，犹如带角虎，现世为人师，来生作佛祖’。然则禅净二也，不然云何双举?讵知非禅不净，非净不禅?禅即净，净即禅，名固不一，体宁有二?若体二者，则二法也，岂圣人之道欤?故曰：惟此一事实，余二则非真。惟不二也，能净即禅，以治净宗，言花开见佛，佛即禅，禅即佛也。惟非一也，能禅即净，以治禅宗，说见性成佛，佛即净，净即佛也。宁舍禅净外而别有他佛他祖耶?今曰有禅有净土，当下即已作佛作祖，何必来生?既作佛已，何用不京?讵以虎而戴角能喻其锐哉?今既如是诤论，如是驰求，何曾梦见有禅有净土来?故曰：趁块韩卢，决非扑人狮子。至于有禅无净土，无禅有净土，无禅无净土，皆如上判，以例而悉，固非一隅反三，今不赘。盖先圣为初机开一方便入德之门耳。”

又问曰：“治净宗者，口持佛号，得佛加被。如是履行，不但专工己有，力且借他，自他共掖，举必易擎。彼禅宗者，呵佛骂祖，力专在自，纵饶有人，其力难充。当否，祈示。”

判曰：“皮不存，毛安附?自不立，他何为?俗谛犹然，况踏毗卢顶上行耶?须知才起借他之念，便落怠倚之行。大大夫儿一闻便信，一信便行，一行便深，一深便横超直出，魔来斩魔，佛来杀佛，觅自已无，何有于他?况借力耶?力必待借而充，其充也因他而充，何充于自?自既不充，何贵此充?若然，他生于自，非自无他，自他两忘，力在何处?道来!道来！必曰念佛则佛加被，不念则佛不加被，是等佛如贪吏，飨则福淫。不供而祸善也，宁有是处！况佛喻如镜，胡来照胡，汉来照汉，理无去取，宁有是非!若礼则照，不礼则不照，是镜也，异也!妖矣！佛云乎哉?咄!真小儿女语，非大大夫言。”又问曰：“净宗九品三阶，如实而行，事非立异，学子易超。禅宗一物也无，遍含空有，行人难即。”判曰：“咄!一翳在目，空花乱飞。

汝既异也，而犹异人。异哉!异哉!咄也!咄也!九品三阶，因机而立，且在彼土，汝尚在此，而未到彼，从何曰确?若必曰确，实因他确，倘不因他，汝从何确?确因于他，自且不知，亦云异也，宁曰异人?况彼土当此土西，远隔十亿万佛土，汝以肉眼云何能见?未见云见，不亦异乎?又彼佛报身白毫婉转五须弥，绀目澄清四大海，当人不但身未亲临，目未亲睹，饶汝亲临亲睹，毕汝百年寿命尚不能游遍一目，况其余耶?此不自异而独异人，不更异乎?吾宗一物也无，遍含空有，尘尘刹刹，无不毕现。他不远言，即以汝例，汝此身者为有为无?若是有者，除却四大，身从何身?若曰四大即身，四大本四，云何是身?若是身者，何云四大?故不可言有也。若实无者，则此色身，明明是有，何得灭有言空?析有为空，故不可言无也。然立有时，有非实有，因无而有，故曰一物也无；立无时，无非实无，固有而无，故曰遍含诸有。物物尘尘，无不焕然等现，一派圆成。汝犹异之，真趁块韩卢，而非扑人狮子也。孰易孰难，当人自检，自检。”

又问曰：“净宗持一佛号，临命终时，乘彼佛号，即得往生。彼禅宗者一无所系，不待命终，即今现在，何所执持?既无执持，主人何在?既无主人，生死何了?祈示。”

判曰：“乘一佛号而往生固也。汝亦知乎？吾宗者不往即生耶。不然‘十世古今，始终不离于当念；无边刹境，自他不隔于毫端’谬也。无边刹境，自他既不隔于毫端，然则往往何往?十世古今，始终既不离于当念，然则生生何生?古有尊宿于此拈云：‘生则决定生，往则实不往。’又一尊宿曰‘往则决定往，生则实不生。’

不快漆桶，何曾梦见?妄毁上乘，业堕无间，悲乎悲乎!向汝道一物也无，汝云执持，执持何物?苟有执持，岂无为法哉?一大藏教，演绎则万流竞秀，归纳则人法无我。

既无人法，谁受执持?既无有受，谁为执持?若曰主人，谁为客子?谁生谁死?谁了谁不了?不快漆桶，试道一句看?” 又问曰“一持佛号，一参话头，为一为二若云一者，多此一法；若云二者，佛法有二。即有此法，何法为优?若等优者，究以何从?祈示。”

判曰：“众生舍本逐末，背觉合尘，虚荣死生，轮回六趣。先圣哀之，为设疑信二门，但臻于至，一也不有，云何曰二?若不尔者，万别千差，讵曰一乎?疑者疑此一事实，信者信此一事实。疑极而信实，信则一物也无，信岂能寓?信生而疑正，疑则纤毫不立，疑讵能居?疑信焕然，法尔如幻，故曰：惟此一事实，余二则非真。

持佛号者贵乎信，参话头者重在疑，当人明此，自合开口大笑也，宁问人乎?”又问曰：“比来行人佥曰‘千稳万稳，不如一句佛号为稳；说禅说道，总无把握。’故昔在宗下参究数十年者，毫无入处，今改入净，似尚有力。若曰禅宗为优，或等优者，此云如何?乞示。”判曰：“咄!如此自欺欺人，成何矩范?何为净土，何为禅宗，上已具言。非禅不净，非净不禅。彼在宗下无有入处，而于净土为有力得，是大诳语，是大愉心，是大自欺，何也?如饥人食饭。食此饭饱、必知食彼饭亦饱，盖等一饭也。如不知彼饭能饱，决未饱食此饭。不待智者而知，虽愚夫亦显。故曰：作是说者，是大诳语，大偷心，大自欺，穷劫不能生净土也，经曰‘不可以少福德因缘而生彼土’者，盖为此辈痛下一拶矣。又‘若一日若二日乃至七日，一心不乱，定获往生。’经垂朗示，试问漆桶。汝能一日或一时一心不乱否?如能，以七日较之，为程尚远，况不能耶?讵知吾宗一念明心便同本得，本得者明心也。心即佛，佛即心，是当人当下即已成佛，稳欤?非欤?说净说秽，说生说不生，皆权语也。诗曰：‘等闲识得东风面，万紫千红总是春。’不快漆桶，又何曾梦见东风一面耶?咄!趁块韩卢，远非扑人狮子。进云：“然则净宗劣而禅宗优也。”

曰：“否！否！华严海众，犹归净土；文殊大智，不舍极乐；龙树妙阐入德之程，远公创结莲社之雅，云胡不令?若曰劣则总劣，若曰优则总优。何也?流水不曾怀昨日，桃花依旧到春时。”

三、判禅密简繁

问曰，“密乘建立生起、圆满二种次第，生起属外，圆满属内。外成就已，乃及于内。灌顶、加持三业相应，事理交彻，允称希有。治其道者，颇议禅宗过于简易，摄机不广，又自诩言于彼宗者即身成佛。宗门下客亦自况曰；‘何须即身，当下明心，立地成佛。’二者交诩，孰优孰劣?”判曰：“狮子扑人，韩卢趁块，转解而缚转坚，转辩而义转渊。当人当下把自己脚跟下一段风流大事了彻，三藏十二部成废话，曰显曰密。真可笑也。如不尔者，称郑称扬。悉属外求；说凡说圣，总是内觅，谓余不信。腊月三十到来，任汝说显说密，说圣说凡，阎王老子都不放你过的。所以说读破四韦驮而不免生死。拙哉！你看他铁练锁虚空的朋友，是何等光昌’

何等气象！彼丈夫兮我丈夫，不于此痛下一锥，空号须眉，枉称汉子！

“本无内外，何法诠为生起属外，圆满属内?本目具足，一切圆成，成成何事?

就就何法?若有成就，即有增减。既有增减，即非无为。既非无为，云胡说云‘灵光独曜，迥脱根尘’?至云灌顶加持，亦是依他，三业相应，悉为幻影。当人果能于此一觑觑破，无事不通，无理不彻，所谓头头上显，物物上明，至哉，扑人狮子！讵曰趁块韩卢?说云允称稀有，固不在彼而在此。所谓‘猿抱子归青峰里。鸟衔花落碧岩前’。不着问人，当人如观掌果，如察指纹也。

“若曰禅宗简易，摄机不广。且自诩云即生成佛，尤为戏论。讵知是法平等，众无短长。何有繁简?必诩自繁，既曰自繁。何曾梦见实际理地不存一物?彼必又曰本来无物，故修多罗曰：‘实无所得’,然此无得，至玄至幽、学人机浅，如何凑泊?

必预有而后及无，必先繁而后涉简。若不尔者，三藏十二虚构也。诚然，诚然，虚构，虚构。三藏十二句句彻，语语明、都教汝不他求，不立异，不炫奇，直上归家道路。归家道路者，诸行无常一切空也，既云众常，既曰一切空，谁教汝把三藏十二蕴在胸中，荷在肩上，如龟负壳，宁有超世?圣人指令穷子还家、而令其肩荷逆旅心蕴路程乎?况简莫简于禅宗，繁莫管于禅宗，是禅宗者恰恰又不在你简里繁里，不简不繁亦简亦繁里，何也?一喝而该万有之全，彼生圆二次第一切诸种法，不离万有，云何不该？非仅此也，彼宗只该生园二次第一切诸种法，而不该无生圆二次第一切诸种法。禅宗一喝，有无不驭，无法不该。若曰摄机，何广何不广？昧者且明，何容赘说?此言繁也。若以简言，临济三顿棒，天龙一指禅，踏翻溺器。蹴破脚头，所谓一物也无，而无亦无。遑论乎溪深每长于杓柄耶？ “至云即生成佛，实为一期方便语，黄叶止儿啼。众生本来即佛，佛即众生，无欠无余，不二不一，如何以佛更成于佛?若以佛成佛，是头上加头也，可乎?可乎?惟众生本来即佛，众生不荐，达者能仁指令见耳。若曰有佛可成，且不论乎即生不即生，许汝穷劫不能成佛，何也?邪见也。头上安头，南辕而北辙矣!若禅宗者，佛之一字，雅不欲闻。成与不成，悉为戏论；当下明心，亦权语也，况余乎。”进云：“然则禅宗密乘为二，优劣丕显也。”

曰：“否!否!禅者密之禅，密者禅之密。苟至于极，何密非禅?不驭乎道，何禅非密?所谓到家皆亲，于途总别也。昔一尊宿问一尊宿曰：‘如何是世尊有密语，迦叶不覆藏?’宿曰‘汝会则迦叶不覆藏，不会则世尊有密语。’何为禅?何为密?何为一?何为二?何为优?何为劣?道来道来！分明一片闲田地，过去过来问主人。咄！蠢哉。”

四、判唯识言有、中观说空

问曰：“中观唯识，两学巍然。治中观者，谓唯识家立胜义为有，外境为无，是遮境存心，犹羁法执；治唯识家，谓中观学者立胜义为无，破斥种子有，坏缘生。

空有互争，议论千载，今以此判，何去何从?”判曰：“狮子扑人，韩卢趁块，转解而缚转坚，转辩而义转渊。当下明心，万事了毕，说有说无。一行总愆。讵知有非是有，因无故有；无非是无，因有故无?有无不驭，去取何居?若曰立有时纤忽不寓，立无时遍界不藏，所谓不有而有，不无而无，有即是无，无即是有，都是虚声，悉为谤论。何也?二法也，不明心矣，明心之士决不如然。卓焉扑人狮子，迥非趁块韩卢。当下识得自心，一切皆为剩语，何暇与人说无说有，说去说从耶?必曰遮境存心为羁法执，是诠执为劣法也。然则一诺而终身不逾，一行而万邦足式，乃至释迦四十九年惟说此一事实，执乎?非乎?

又戒、定、慧三学，今昔艳称人口，初机入德要途，戒则守而不逾，定曰心一境性，慧则寂 而常照。若以执为劣法，是戒不守，定不一，而慧则照而不常寂也，可乎?可乎?讵知非心不问境，非境不名心?此心即境，何境可遮?此境即心，既云境无，何心可有?既无有心，何法为执?此无论也，心境双忘，复是何物?道来，道来。

“必曰胜义为无，破斥种子有，坏缘生。此亦诤语，非是，何也?既云无也，而言此胜义为无者，为有耶?为无耶?不待筮龟，不着问人，当人自悉也。讵知种子缘生，当体即无?若实有者，种从何生?缘从何会?种既不生，云何说云种子?缘既不会，何法设为缘生?昧者执而不察，是不待他破而自己预破也。讵不冤乎?此法既明，法尔如幻，安立因果，井然为章，乃知无始至今，生则幻生，灭则幻灭，惟当人脚根下一段无阴阳土，豆古至今不曾移异一丝忽头。修多罗颂曰：法身遍满于法界，普现一切众生前。随缘赴感靡不周，而恒处此菩提座。’

“总如是说，唯识详有，中观言空，皆一期方便语，接引初机谈，都无实义，宁有轾轩?须知惟此一事实，余二则非真。治唯识者必曰胜义有，治中观者必曰胜义无，有无互攻，遂为道病，讵曰法执且亦见邪?”

进云“无着、天亲义阐妙有之全，龙树、提婆法显真空之胜，今曰执法，又曰见邪，无乃毁灭先圣，自是非他欤?”

先生曰：“咄！如我说者为正说，非我说者为魔说，谁管自是或不是，他非或不非；甚么先圣、后圣、无着、天亲、龙树、提婆等一切冗词废语，即使弥勒到来，亦须痛摒异域，文殊临此，自合远贬殊方。“为何如此?”先生以目顾视大众、良久乃曰：“古德云：我王库内，无如是刀。”进云：“毕竟一句。作如何判?”

先生曰“两个驼子相逢，说世上而今无直人。”

五、判一悟顿超三大阿僧只劫

问曰“顿悟成佛，又云一悟便至佛地，大违教言，何有是处?资粮加行，依次渐修，一大阿僧只劫，乃得见道，顿断分别；一至七地，依次渐修，一大阿僧只劫，登第八不动地，顿断执藏；八地至十，依次渐修，一大阿僧只劫，得金刚喻定，顿断随眠。今言顿悟即超彼劫，如是长时，何能一悟便超?无始习气，何能一悟顿断?

若能超则坏时，若能断则坏事，祈示。”

判曰：“狮子扑人，韩卢趁块，转解而缚转坚，转辩而义转渊。当人果忽地一下摸着自家具孔，那有如许之绕来?今既不尔，辩亦徒劳。汝知顿悟成佛，一悟即至佛地，讵知吾宗不悟已成，本来即在佛地乎！不然众生已成佛竞之伟论谬也。《圆觉经》云“一切众生皆证如来圆觉。’《维摩诘经》云：‘不舍受蕴而取证。’亦谬也，可乎?可乎?众生既已成佛竞，既已证如来圆觉，既已不舍受蕴而取证，认何为时?认何为事?认何为烦恼习气?既无时，既无事，既无烦恼习气，超超何时?断断何习?今既有超有断。正是有作有为，何曾梦见已成佛竞，已证如来圆觉，不舍受蕴而取证耶?向居士曰除烦恼而趣菩提，喻去形而觅影；离众生而希佛果。若求响而默声。咄哉！向汝道：狮子扑人，韩卢趁块。“又既不得忽地一下摸着自家具孔，必昌言修行，肆说胜义。于是离声色着声色，离名字着名字，所以无想天人，修经八万大劫，一朝退堕，诸事俨然，盖未得忽地一下而不知根本真实也。于焉次第修行，三生六十劫，四生一百劫，如是直到三只果满，他古人犹道不如一念缘起无生，超彼三乘权学等见，故曰：‘弹指圆成八万门，刹那灭却三只劫’也。等如上说，孰为坏时?孰为坏事?道来，道来。”进云“如说上根别器之行，初机必不能荐，不然三乘之说谬也，初中后善扬死法也。”曰：“否!否!是法平等，本无高下，宁有初中?悟则顿悟，虽愚亦能悟；迷则总迷，虽智亦时迷。迷悟名言，相对而立，今不迷，悟何寓?上智下愚依悟而有，觅悟若无，彼上下者从何而建？既不能建，孰为上根?

孰为下劣?道来！道来。须知悟则下愚即上智，不悟则上智即下愚。倘不于斯一觑觑破，任汝说得一大藏教，总为戏论！

“必曰有分别，有执藏，有随眠诸烦恼可断。然则无始劫来，一切分别，一切执藏，一切随眠诸种烦恼，讵汝三大阿憎只劫能通然顿断耶?三大阿僧只劫以时言诚久矣，然以例乎无始大劫，则又太仓之一粟耳。彼一粟能敌太仓，此一悟而等阿僧只，又乌乎其不可况?当人自无始迄今，头出头没，历劫回向，不知经历若干阿僧只劫，始有此悟。只以步前忘后，昧于进程，遂尔不自疾迟而反病速，亦可晒也。若然，是则总是，非则总非，彼乌得是彼三大阿僧只劫而非此一悟耶?既是此三大阿僧只劫而非此一悟，又谁为坏时?谁为坏事?不待龟卜数计，烛照而知也。

“又烦恼云断，然则果有能断所断耶?若有能所，谁当能所?若无能所，云何曰断?讵知作众生者，烦恼习气也，作佛作祖作菩萨者，亦烦恼习气也？断烦恼习气即是杀烦恼习，杀烦恼习气即是杀佛杀祖杀菩萨杀众生。三藏十二分教明明叫汝学佛学祖学菩萨度众生，谁叫汝杀佛杀祖杀菩萨杀众生?非仅此也，古人喻为牧牛，今曰断，是不牧牛而杀牛也，不亦大可笑乎?”

进云“然则毕竟一句，究作何判?”

先生曰“野水影残晴树后，家书正写夜灯前。

六、判三十二相及悟后起修等

问曰：“一悟即至佛地，理上耶?事上耶?若理则空头衔耳，何贵有此一佛?若事则三十二相、八十种好、百千三昧、无量功德、自土他土、一切种土，一时具耶，贪嗔痴等一时尽耶。或悟后起修，如修多罗云：理缘顿悟，乘悟并消；事须渐除，因次第尽耶。若次第者，何云顿悟?祈示。”判曰：“狮子扑人，韩卢趁块，转解而缚转坚，转辩而义转渊。当人当下识取自心，认取自己，是佛非佛，如理而知，如实而知，决不驰求，说理说事，总是外觅，讵知非理不事，非事不理，宁有舍事而别有一理，亦舍理而别有一事耶?至三十二相、一切种土等随身玩具，更不足齿。何也?当人只愁不作国王，岂愁作国王而无饭啖乎?一悟喻国王，饭喻三十二相等。古德曰：只愁不作佛，不愁佛不解语。良有以也。又贪等本空，尽从何尽?理顿悟，事渐除，一期权语也，讵实法哉?”进云：“云何说为随身玩具?学人不了，请为详示。”

先生曰“必曰三十二相八十种好为果乘之极，然则转轮圣王即佛也。转轮圣王即佛，是佛可修而得。佛即属修，有修必有坏。既坏也，何名曰佛?若佛有坏，何贵此佛?讵知是相也，垢腻之衣矣。但得本，一切具足，是衣者用亦得，不用亦得，用不用皆得。何也?王登宝殿，野老讴歌。所谓自南自北，自西自东，无斯不服。当人若非亲证，何能通了?汝穷子也，自未作王，而谓王亦穷子，讵不冤乎?王如上喻明。

此曰百千三昧，曰无量功德，曰自土他土，三十二相、八十种好等，不用他求，悉在当人口里。”进云：“如何悉在学人口里?”

曰：“塞却汝口，免汝乱统。

“至以‘理缘顿悟，乘悟并消，事须渐除，因次第尽’为实法者，为悟后起修者，尤可笑矣。何也？不检方便，不计权实，恣情趁块也。余不及，我切切实实问汝：释迦老子在菩提树下睹明星而悟道后，消消个什么?除除个什么?修修个什么?尽又尽个什么？而证又证个什么？好看，好看，此是第一彻头。”“然则果无修无证乎?”

曰：“否！否！这些好处，他人言之不及，自检乃亲。若言修证是妄语，若言不修证是妄语，若言修证即不修证，不修证即修证，亦是大妄语。须知他得了的人，恁么亦得，不恁么亦得，恁么不恁么总得。中书堂的事，非十字街头贩夫走卒所能知得底。”

进云：“然则最亲一句毕竟如何?”

久之，先生曰：“向汝道：向来枉费推移力，此日中流自在行。”

七、判三关

问曰：“宗下悟程初关、重关、牢关等说。竞衔人口，是欤?非欤?若是，与教下三顿之说何异?若非，说三关者妄邪，盲耶?愿垂明示。”

判曰：“狮子扑人，韩卢趁块。一物也无，云何曰三?又，既曰宗下，自当远异乎教，若不尔者，何分宗教?必以教下三顿之说而与宗下三关判异判同，以何为平?

纵得其平，与汝身心有何饶益?咄！向汝道转解而缚转坚，转辩而义转渊。此是什么所在，说宗说教，说是说非，说异说同，道来、道来。

“宗者、释迦老子睹明星而悟此一着子，时之诠语也；教者，以此一着子而教人，令六道四生同证此一着也。讵有他义奇义哉！若然，宗者教之宗，教者宗之教，前已明判，体固非二，用实不一也。用既不一，无论何宗何教，都以扶起破沙炉，使当人把自己足根下一段风流韵事，透顶透底，了了彻彻，为惟一职责。果能了彻，不但分宗下教下三顿三关，不是衍文，不是骈枝，即曰宗上教上千顿千关亦非游词。

何也?惟此一事矣。不然，任汝多闻达古今，总是数人珍宝。

“况三关者一期方便语，实际理地不立一尘，宁有三乎?雍正曰‘不挂一丝，前后际断、曰初关；山者山，河者河，色声香味触法尽是本分，无一物非我身，无一物是我己，色空无碍获大自在，曰重关；家舍即在途中，途中即在家舍、行斯住斯，体斯用斯，如是惺惺行履，无明执着自然消落，曰末后一关。’末后一关者，今人说为牢关也。等如是说，概属诽语邪词，悉为谤论戏法。至云人人皆有生缘，我手何似佛手?我脚何似驴脚?当彼宋时，天下目为三关者也。而黄龙慧南者又何曾自诠曰：‘我此语句为彼三关或非彼三关耶?’圆悟勤曰：‘渠侬无背面，一镞破三关。’

大慧杲曰：‘一嫉破三关，分明箭后路。’不快漆桶，三关之说，会来!会来！

“当人不检己阙，不迈进程，不抖擞精神透关，日与关吏盘桓，关河邂逅，曰初关，曰重关，曰末后牢关。任汝说尽千关万关，总是说食不饱，何如亲透一关?望前路之悠悠，藐己躬之孑孑，春风秋月逐尔等闲而过，放荡天涯何年返屋?咄！如是昧行，向外咨逞，不曰己妄己盲，而曰人盲人妄者，何欤?诗曰：‘蝴蝶梦中家万里。

杜鹃枝上月三更。’甚可怀也。”

www。xiaoshuotxt。com



《榴窗随判》-2

t,xt,小,说天,堂
八、判五家宗旨临济三玄等

问曰：“临济三玄、曹洞五位、沩仰九十六圆相、法眼六相、云门顾鉴咦等，为宗旨耶?门庭设施耶?有法可授耶?乞示。”

判曰：“狮子扑人，韩卢趁块，转解而缚转坚，转辩而义转渊。当人倘明得自己，什么临济三玄，曹洞五位，沩仰九十六圆相，法眼六相，云门顾鉴咦等，什么宗旨，什么门庭设施，什么有法可授无法可授，都为诤语。何也?眼若不寐，诸梦自除；心若不异，万法一如。必曰有宗旨可授，我且问汝三世诸佛究以何者为宗?何者为旨?必曰有门庭可设施，我又问汝门庭又门庭个什么?设施又设施个什么?余姑不论，即以五宗言，宗苟有五而宗旨亦有五也，岂事理哉?讵知五宗所明同此一事，此一事为何事?当人脚根下一段风流韵事故。

“雍正曰：‘五宗所明者，同是大圆觉性矣。’大圆性亦是假名，至于门庭设施则又诠曰：‘古人专为剿情绝见，惟恐一门路熟，又复情见炽然，是以别出一番手眼，使人悟取。’彼雍正者造诣固不足称，然拈此处亦有可取，况一切种法原为黄叶止儿啼耶?必曰无宗旨可授，无门庭可设施，亦是大病。何也?春夏秋冬无情者，犹章及时；藏通别圆演教者，皆成妙谛。今曰无，可乎?必曰无，何曾梦见是法?何曾属有无?用时便用，无文字欤！”

进云：“如是尚矣！沩仰、曹洞、云门、法眼，今且暂搁，临济云：‘大凡演唱宗乘。一句中须具三玄门，一玄门中须具三要义，一要义中有权有实，有照有用。

汝等诸人作么生会?’是如实语欤?非如实语欤?若非彼临济者，千古楷模，一代宗匠，宁以非法而示行人章后世乎?若是则是三玄三要者义当何诠?又彼果非也，汾阳昭曰：

‘先圣云：一句语须具三玄，一玄中须具三要。阿哪个是三玄三要的句?快会取好。’

何欤？又云：‘还有商量者么?有即出来。’时有僧出而问曰：‘如何是接初机的句?’

答曰：‘汝是行脚僧。’又问：‘如何是辨衲僧的句?’答曰：‘西方日出卯。’又问：‘如何是行正令的句？’答曰：‘千里特来呈对面。’又问：‘如何是立乾坤的句?’答曰：‘北俱卢洲长粳末，食者无忧亦无喜。’昭复曰：‘只将此四转语验天下衲僧，才见汝来便验得也。’

“僧又问曰：‘如何是学人着力处?’答曰： ‘嘉州打大象。’问：‘如何是学人转身处?’答曰：‘陕府灌铁牛。’问：‘如何是学人亲切处?’答曰：‘西河弄师子。’昭又曰：‘若人会此三句，已办三玄。更有三要语在，切当荐取，不是等闲。’因颂曰：‘三玄三要事难分，得意忘言道易亲，一句明明该万象，重阳九日菊花新’者，又何欤?又古尊宿有注为句中玄、体中玄、意中玄者。有说为涂毒鼓者、有诠为清凉幢者。灯录所传，指不胜屈，学人浅机，究以何从？若竞以不落有无斥之，则笼统真如，颟顸佛性也。愿明示。”

答曰：“狮子扑人，韩卢趁块。大慧杲曰： ‘咬人矢橛，不是好狗。’向汝道当人倘把自己脚根下一段历历孤明的事了彻，何用不臧?自家宝藏，何用不具？何必食人余唾，饮人残羹?不然慢云了此三玄三要，纵把沩仰九十六圆相、曹洞五位、法眼六相、云门顾鉴咦，乃至三藏十二蕴在胸中，宿在脑内，圆圆如涵珠，滚滚如翻海，总是不快漆桶，所谓痴狂外边走也。讵知一句明明该百亿乎?“是法也，已如上说，不可言有宗旨，不可言无宗旨，不可言非有非无，即有即无等为有无宗旨，门庭设施亦然也。如不尔者，悉为邪说，统称魔法。何也?榛芜向上一着矣。向上一着既已榛芜，即属瞎却人天眼目。既瞎彼眼，自眼岂明? 非仅遗讥大雅，将必果遭显祸。临济三玄四料拣，曹洞五位君臣王子，乃至云门顾鉴咦，国师三唤侍者，婆子烧庵，女子出定，犀牛扇，吃油糍，野狐托钵，斩猫，难产，子湖狗，秘魔叉，禾山鼓，慈明榜，香岩上树，资福闭门等，口不胜说，笔不胜书，皆一期方便，接引初机，应病与药之谈，宁有实法名宗旨名设施耶?所谓宗旨所谓设施者，皆对方一期方便安立之假名耳!彼临济、彼曹洞等，宁自诩曰某吾宗旨也，某吾门庭设施也乎?

不然迦叶不言三玄，六祖不说五位，是二大人者，为不明宗旨而无设施矣?可乎?可乎?

“若然，执此为方便之假名，非向上之真谛，尤为铸错。何也?向汝道非离真而有处，立处即真矣，须知真依假有，假以真名，假者真之假，真者假之真，伸手缩手，义不离臂，曰真曰假。理岂远心?是三玄、五位等，苟以真假权实玄妙非玄妙等名，加他分上，不得曰涂毒鼓、曰清凉幢等，当人自检。昔大慧杲颂佛性，泰和尚曰：‘惯说五家宗派禅，不将玄妙与人传。晚年一着真奇特，食罢长伸两脚眠。’

又幻寄曰：“欲契三玄三妙义，请看金色笑拈花。窥鞭良马今何在。高树扶疏挂晚霞。’了此为宗旨为非宗旨?为有法授为无法授?为门庭设施为非门庭设施?不鉴而明。

不卜而信也。”进云：“如示信矣然则毕竟一句究作何道?”

曰：“一句却不知，两句或可也。”

进云：“何为两句?”

曰：“唐人两句，”

进云：“如何是唐人两句?”

先生曰：“落花踏遍游何处，笑入胡姬酒肆。”

九、判行棒行喝

问曰：“行棒行喝，唐宋炽然，于古未有，于今阙如，道固何欤?愿赐明示。”

判曰“狮子扑人，韩卢趁块，转解而缚转坚，特辩而义转渊。唐宋两代宗师接人多假棒喝，汝即兴疑，昨雨今晴，汝胡不问?向汝道一期方便，用黄叶止儿啼，于此乱统，有何了期?用棒之显着者，（井刀）于六祖接神会，倡于临济而盛乎宋元明清。

清之季此风则渐寝也。于古未有，讵知于古未有者实多?大炮飞机，古未有也，声光电化等学，古亦未有也。于今阙如，不但恐龙麟凤于今不有，古也实多，而尧舜禹汤周公孔子者，古之人也，今亦阙如，汝胡不问?汝胡不疑?当人果尽扪心，过在何处?若检得过在，古或非无，今亦非有也。如何，如何，道来，道来。

“讵知唯汝有此一问而棒兴，难汝有此一疑而喝兴。始无汝问汝疑，此棒此喝，不但不兴，即兴也，向何处安立?于此荐得，许汝粗知少分；此而不荐，牛胎马腹地狱畜牲，他时后日，自有汝亲证的时节，莫谓余言不先也。”

进云：“学人浅机，实不能契，愿垂明示。”

曰：“一心不生万法无咎。”

又曰：“至道无难，惟嫌拣择。彼三祖者，固已朗言明示，何用再饮恶水?须知影由形起，响逐声来，倘形声两忘，影响何寄?必曰行棒喝，昔在北齐天保之初有向居士者，二祖为之证可，只睹一书，不但一棒未行，一喝未信，而一面亦未觌也。

必曰非棒喝，风穴沿者，传大统之龙象也，向使无廓侍者之激发，而借警于南院之一棒，临济宗旨宁秀到今?识者早知其遇风而息也，等如是说。行棒行喝，古无今阙，当人自悉。何也?影由形起，响逐声来矣。”

或者曰:“唐之前,人心敦厚,一语契机，遂尔归家稳坐,更不驰求。唐之后,人情狡黠，未得饰得,每每捃摭攘窃，预备应机。以大慧杲之贤，初见佛果，犹厚颜下四十九转语；张无尽之慧，已亲兜率，尚滞半途。机锋棒喝应运而兴，不其然乎?”

曰：“似也！似也！非是矣，非是矣。夫棒喝机锋所以启向上关木戾），而诱掖学人别行一路，踏毗卢顶上者也。若然三藏十二部何一而非机锋?何。一而非棒喝?

曰唐宋前，曰唐宋后，与是棒喝者 有何交涉?矧曰于古未有，于今阙如邪?讵知是法也亘古至今而不逾，何代未有？何世阙如?顾显着者易譬，不显着者易忽矣。必于此而兴疑，昨雨今雨晴，云胡不疑？”

进云：“如说信也，此云向上关木戾），踏毗卢顶上行者，何耶？”

先生曰：“不知何处吹芦管，一夜征人尽望乡。”

十、判悟后起修化报

问曰:“行人悟后起修化报,事不必无,如西土锗祖,临命终时,大都摇身虚空，作十八变，此土初祖只履空棺，六祖伏龙出水浴衣等。际此而后，代少有闻，咸谓五祖传六祖，六祖永不传。今此宗门专擅修心，不知修身。心者性也，身者命也。然否？祈示。”

判曰：“狮子扑人，韩卢趁块，转解而缚转坚，转辩而义转渊。当人只知只履空棺，摇身虚空作十八变，汝亦知乎一念明心，百变千变，八万四千变，乃至尘尘刹刹，刹刹尘尘，一尘一变，一变该八万四千变，八万四千变入此一变，而此一变又丝忽朕迹，不留一星，名相不寓乎?若知匪持，分说这一络葛藤是无疾而呻，当面说诳，而释迦老子亦虚说十二部经，空言三藏故也。既不知也，必任性驰求，学禅学道，学佛学祖，学贤学圣，学玄学妙，任人指使，任人愚弄，波波一生，长作天涯游子，头头俱失，甘辞堂上主人，讵不冤乎？亦可悯矣！必以十八变为佛，然则十字街头白纸变蛋之乞几，贤于饮光，等于迦文也。

“当人学释氏之道，何必深涉教言，亲证定慧，但向乞儿处求解脱，了生死可也。此既不可，何有是处？古德曰：‘只愁不作佛，不愁佛不解语。’仰山曰：

‘但得本，不愁末。神通妙用是圣末边事。’不快漆桶，说道一句看?此犹空言也。

昔者世尊在法华会上，度个妙龄女子成佛；在涅盘会上度个广额屠儿成佛。彼一女子、一屠儿者，固未茅山学道，千里决玄也，亦无取坎填离功用，修气修脉进程，但只信得及耳，便能坐断报化佛头，径超生死关木戾）。不快漆桶又试逐一句看?临济云：汝若念念歇得驰求心，即与释迦老子不别；七地菩萨求佛智心未满足，谓之烦恼。若然既与释迦老子不别也，岂于此一十八变而又别耶?求佛智心未满足者，犹云烦恼，岂求此十八变等不云烦恼耶？既云烦恼是求佛陀者为求烦恼，南辕而北辙也，不亦大可哂乎?

“智者大师证法华三昧，见灵山一会伊然未散。未至者诠为表法。无尽张居士闻《首楞严经》至‘是人始获金刚心中’处，忽思智者当时所证非是表法，因谓大慧杲曰：‘当真实证人时全身住在金刚心中，李长者所谓无边刹境自他不隔于毫端。

十世古今始终不离于当念也。’自他既不隔于毫端，始终又不离于当念，彼十八变等为具为不具?当人，当人，道来，道来。

“如是种说，犹曰明心之开士也，汝亦知乎？未明心者亦百变千变八万四千变，乃至尘尘刹刹，刹刹尘尘，一刹一变，一变该八万四千变，八万四千变入此一变，而此一变亦丝毫朕迹，不留一星，名相不寓乎?若知，许汝踏毗卢顶上行，从绿阴丛里过；若不知，腊月三十到来，阎王老子与你打之绕，莫怪佛法敌不过生死。

“至云六祖永不传修命之学，专擅修性之长，尤为小儿女语，非大大夫言。何也?二法矣，讵知舍性而命何托?舍命而性何张?性命，固非一 然又不二也。翻手作云覆手雨，云雨虽殊，手岂殊?五祖传六祖，六祖永不传者，盖衣钵耳。《坛径》记录甚明，阅之自悉。若曰当人脚根下一段风流大事，一切圆成本自具足，所谓现成公案者也。既曰现成公案讵曰能传不传乎?

“若然，传不传皆赘语，而悟后起修化报，尤为远道之谈，何也?悟且无，后何有?况修耶?曰修化报者，盖不明法身为何物也。若明则修不修皆戏论，讵知幻化空身即法身乎?”“然则是法身也明从何明?”

先生曰：“上穷碧落下黄泉，两处茫茫都不见。”

　十一、关于禅宗支分具否

问曰：“释迦四十九年行化，三藏十二理树风规，一行万行，事理条析。今曰不假修治，见性成佛，颇有议其支分不具，斥为破碎，大乘者然否?乞示。”

判曰：“狮子扑人韩卢趁块。真小儿女语，非大丈夫言。试问当人，释迦四十九年行化，行个什么化，若言有化，平地吃仆；若言无化，平地吃仆；若言非有非无，亦有亦无，亦平地吃仆。何也?盖汝不会释迦四十九年行化，不行化也。此既不会，修治不修治，见性不见性，成佛不成佛，乃至支分具或不具，汝又从何会?既不会也，而轻议其破碎，非曰无知下劣疯憨狂吠，实毁谤般若，无间地狱种子也。

“咄！魔子，魔子，何尝梦见大乘来？大乘且未梦见，曰破碎，曰不破碎，曰支分具，曰支分不具，谓非趁块韩卢可乎?扑人狮子固不尔也也。讵讵知吾宗有千圣不传之向上一路?即饶净名居士到来，亦须缄口毗耶；纵教妙德空生，临此当云赞叹不及。

他不具论即以一喝法门而言，当人果有丝毫心肝，亦当胡跪致命，尚能妄议支分不具，大乘破碎者欤?谛听！谛听！吾与汝举一故事来。“在彼宋代有净因继成者，同圆悟、法真、慈受并十大法师禅讲，千僧赴太尉陈公之斋。有善华严者，贤首宗之义虎也，对众问曰：‘吾佛设教，自小乘至于圆顿，扫除空有，独证真常，然后万德庄严，方名为佛。尝闻禅宗一喝能转凡成圣，与诸经论似相违背。今一喝能入吾宗五教者，是为正说，若不能入，是为魔说。’时诸禅德，目注净因，净因乃曰：

‘如法师所问，不足三大禅师之酬。净因小长老，可以使法师无惑也。’因召善，善应诺。

“净因曰：法师所谓愚法，小乘者乃有义也；大乘始教者，乃空义也；大乘终教者，乃不有不空义也；大乘顿教者，乃即有即空义也；一乘圆教者，乃不有而有，不空而空义也。如我一喝非惟能入五教，乃至工巧伎艺诸子百家悉皆能入。’于是震声一喝，问善曰：‘闻么?’曰：‘闻。’净因曰：“汝既闻此一喝，是有能入小乘教。’须臾又问善曰：‘闻么?’曰：‘不闻’。净因曰：‘汝既不闻，适来一喝是无，能人大乘始教。’遂顾善曰：‘我初一喝，汝既道有，喝久声息，汝复道无，道无原初实有，道有而今实无，不有不无能，入终教。我有一喝时，有非是有，因无故有；无一喝时，无非是无，因有故无，即有即无，能人顿教。须知我此一喝不作—喝用，有无不及，情解俱忘。道有时纤尘不立，道无时横遍虚空。即此一喝入百千万亿喝，百千万亿喝入此一喝，是故能入圆教。’

“善乃再拜，净因曰：‘’非唯一喝为然，乃至一语、一默、一动、一静、从古至今十方虚空，万象森罗，六趣四生，三世诸佛，一切圣贤，八万四千法门，百千三昧，无量妙义，契理契机，与天地万物一体，谓之法身；三界唯心，万法唯识，四时八节，阴阳一致，谓之法性，故《华严经》云：法性遍在一切处。有相无相，一声一色，全在一尘之中，含容四义，事理无边，周遍无余，参而 不杂，混而不一，于此一喝中皆悉具足。犹是建比门庭，随机方便，谓之小歇场，未至宝所。殊不知吾祖师门下，以心传心，以法印法，不立文字，见性成佛，有千圣不传底向上一路在。善又问曰：‘如何是向上一路?’净因曰：向下会取。’善曰：‘如何是宝所?’

净因曰：‘非汝境界。’善曰：‘望禅师慈悲。’净因曰：‘任从沧海变，终不为君通。’善胶口而出。

“如说只一喝也，支分具欤?非欤?抑破碎欤?在汝漆桶必自讼曰：此一喝也，那有如许多妙义玄言，不过当局者润色敷饰，逞快词耳’。讵知此一法门不但净因一口一人道不尽，量不及，纵饶三千界微尘众，一尘一世界，一世界尽净因，合力共口亦道他不尽，量他不得，况曰润色敷饰，逞快口耶?即道得量得，然犹滞此一法门也。而吾宗法门以有言，尽空有，遍尘劫，无一事无一理而非此法此门；以无言，不但无即法门，而无亦无，悉是法门。不快漆桶，汝梦亦不能及也。曰支分不具，曰破碎大乘，谓非趁块，得乎?咄！断人慧命，业堕无间。

“不然，睹明星而悟道，因野鸭以知心，释迦百丈支分皆为不具，皆为破碎矣。

何也?未念嗡阿吽，未修生圆二次第，未念阿弥陀，未说种子缘生，未讲三观三止、四法界、二空、四谛、十善、三十七助道也，讵不谬哉?亦可笑也。”

进云：“然则毕竟一句，究作何判?”

先生曰：“时人不识余心乐，将谓偷闲学少年。”

十二、判止观话头为同为异

问曰：“话头止观，为异为同?若异，岂止观外别有初机入德之胜行?若同，曰止曰观，无数次第，彼一话头讵能兼摄?如何?乞示。”

判曰：狮子扑人，韩卢趁块。转解而缚转坚，转辩而义转渊。当人不识止为何止，观为何观，既不识此止观，而于话头法门，当然铸错。既铸错也，乱驰乱统，不亦宜乎?止者，心一境性；观者，抉择法慧。知心一境性，何止非观?能抉择法慧，何观非止?若然，止即观，观即止，何一话而非止?何一头而非观?止观双运，话头之的趋，遮照同时，话头之权巧；竞万流而总汇巨溟，话头之统摄，无一物而独耀灵府，话头之上阶。夫如是也，曰异、曰同、曰次第、曰非次第、曰兼摄、曰非兼摄，不快漆桶，道来，道来。”

“曰止、曰观、曰话头，说多说寡，说异说同，要在当人明自本心见自本性之敲门砖耳。敲得门开，无论止无论观，无论话头非话头，悉为胜法，谁有闲情课汝次第多寡、法门异同！如开门不得，任汝同、任汝异、任汝多、任汝寡，而于当人身心分上有何饶益?讵知万法本闲，仁者自闹，境无美恶，去取惟心乎?明此则先天地不云老，后天地亦不云小，尽尘沙而一数已无，亡丝忽而万流竞好。若然话头即止观止观即话头，止观话头虽非一，然又不二也。曰同、曰异、曰次第、曰非次第、曰兼摄、曰非兼摄，不快漆桶，又试道一句看。”

进云：“如说尚矣，学人浅机，实难凑泊，愿当下全提，就体直截，不落途程，一句觌面，亲指如何?”先生忿然曰：“咄！宁有是事?分付河山开曙色，明朝游子动归舟。”

十三、判上根下劣

问曰：“禅宗尚矣！然是宗者，接上上根人于机不普。故卢公能曰：‘汝师接上根人，吾接上上根人。’然上根犹少，悉属中下，矧曰上上。吾侪末学，望而莫阶，知难而退分也。非为长者折枝，实乃挟山超海。如何?祈示。”

判曰：“狮子扑人，韩卢趁块，吾纵有口从何剖说?向汝道：转解而缚转坚，转辩而义转渊。谁为上智?谁曰下愚?上已明析今又再食唾余，究何心乎?汝知吾宗接上上根人，然亦知夫吾宗者专接下下根人否乎?若知，许汝千劫不认识吾宗；若不知，许吾宗千劫不认识汝。何也?语证则不 可以示人，说理则又非证不了。汝不于证上取圆，恣情向理中求碍，非余摄汝之伎穷也，即释逛老子到来，亦必回头返走，大声而呼曰：乌乌，头痛，头痛。”

“夫上上根人觅自已无，何有于他?既无自他，谁为接者?谁受接者？为非上上而中下而下下也，吾宗之立遂尔当机而应，不然无的而发矢矣，何有吾宗?讵不谬哉?

况上以下言，下因上有，上下假名，何有是处?既无上下，焉有如许闲汉于汝分上说上说下，说利说钝耶?然则果无此上下利钝乎?是又大坏名言而破世间相者也，讵知曰上根、曰下根、曰钝、曰利者，皆自限者懈怠之私论，徘徊瞻望之虚计。若是学道须是铁汉着手，心头便判，直取无上菩提。一切是非莫管的汉子，逢关夺关，遇县掠县，直向归家道上迈进，乌有闲情说上说下，说利说钝邪?既说利钝上下也，必是长落天涯之客，绝非回向乡山之人，可叹！可叹！

“夫根利根钝，上智下愚，匪依他立，实因己名。长落天涯之穷子，未返回车即钝根，即下愚 也；倘一思返，且不云风雨载途，即曰利根，即曰上智。何也?有回乡之念，必启载道之行，有载道之行，必有归家之日，是上下利钝之判，在当人一心之转矣，非有实法曰某利也，某钝也，某某上智下愚也。不然彼香岩者，于百丈下问一答十，问十答百，亦今之人所谓上智利根者也，然终百丈之世而一无所入；金陵婆子闻乞儿一唱而了心宗，郑十三娘于沩山一问而知极则，他如龙女妙龄，屠儿广额者，灯录所传，指不胜收，谁又利根上智，谁又钝根下愚?故曰辔回车：下愚即上智；落天涯，上智即下愚。今曰利钝上下、折枝超海等说，一派胡言，谓非自限，谓非自懈，可乎?难易之趣，实当人一心之行，何能妄引六祖言章?若此心不行，纵将千圣语句将来，从何凑泊?噫！曹溪波浪如相似，无限平人被陆沉！”

十四、判定慧双修及教外别传

问曰：“有定无慧，诠曰死水；有慧无定，佥曰干慧。定慧等持，方合乃辙。

故六祖能曰：‘双修是正。’若然教已滥说，胡云教外别传?祈示。”

判曰：“狮子扑人，韩卢趁块，转解而缚转坚，转辩而义转渊。当人以何者为定?何者为慧?何为宗?何为教?何为传?何为不传?又以何为修？何为别邪?若曰有定无慧，然则能定者非慧而何？必曰有慧无定，然则能慧者非定而何?宗不因教，宗从何宗?教不因宗，教从何教?宗者明释迦老子在菩提树下夜睹明星而悟此一着也，以此一着而示人，今天下后世翕然风从，明此一着者教也。若然宗者教之宗，教者宗之教。上固已明剖矣，今犹云云者，何欤?趁块也。明此一着，传不传皆戏论，修不修悉妄语，况所谓双邪?别邪?”

进云：“曰定曰慧曰双修，如说尚矣！然则教外别传之旨，义尽斯欤?或未至也?

愿为开说。”曰：“此教外别传于焉而懋也，何也?倘无汝此一问，不但教外别传之旨水月空花，而此云教者亦眼底浮云，空拳捏怪也。知此则教外无教，教内无教，教内教外总无教。惟无教也，别传之旨焕然成章，日丽天，月印海，尽汝诸人恣取，穷劫而不能罄矣。”

“然则云何曰别?”

曰：“凡教所有者，我宗非有，曰别；凡教所无者，我宗非无，曰别；凡教所有者，吾宗尽有，教所无者，我宗尽无，曰别；巧至一切非有非无，尽大地遍尘劫，如所有尽所有，如所无尽所无，皆具而皆不具，曰别。不然，达摩空来东土，二祖必往西天也。今之人欲以教而诠吾宗者，是持管窥天，多见其不知量，而未梦见别传也。今之人欲以吾宗而同于教者，如盲说象，多见其不知量，而亦未梦见别传也。”

“昔世尊在灵山会上，拈花示众，是时众皆默然，唯迦叶尊者破颜微笑。世尊曰：

吾有正法眼藏，涅盘妙心，实相无相，微妙法门，不立文字，教外列传，咐嘱摩诃迦叶。’此释迦老子亲口吐出‘不立文字，教外别传’八字，试问当人，楷则尚在，传又传个什么?别又别在何处?若言有传有别试通一袭好音看?”

“然则无传无别乎?”

曰：“否！灵山会上百万人天，世尊缘何拈花?迦叶依何微笑?彼时龙象蹴踏者，固不仅迦叶一人也，世尊独曰吾有正法眼藏，教外别传等付嘱摩诃迦叶者，何欤?不快漆桶又试通一袭好音看。又世尊一日升座，迦叶白椎曰：世尊说法竞。’便下座。

又世尊一日敕阿难曰：‘食时将至，汝当入城持钵。’阿难应诺。世尊曰：‘汝既持钵，须依过去七佛仪式。’阿难便问：‘如何是七佛仪式？’世尊召阿难，阿难应诺。世尊曰：‘持钵去！’不快漆桶，你又看这两则公案，是定是慧，是双修是单提，是教外列传是教内同传?真可笑也！”

进云：“然则毕竟—向如何?”

先生曰：“咄！倘许安心是灵药，一川明月涨遥天。”

十五、判禅宗阶位

问曰：“三贤十圣，阶段历然，是禅宗者得成办已，究属何位?何阶?何贤?何圣?

渴望明示，开众巨惑。”判曰：“狮子扑人，韩卢趁块。当人本心不明，纵饶将千贤万圣等差同异蕴在胸中，有何饶益?且益滋蔓也。故曰：转解而缚转坚转辩而义转渊。余姑且而不论，即当人现前问话一念，是何贤?是何圣?是何阶?是何位?速道速道！若道得，当下不立阶梯即正大位；若道不得，总是落天涯的浪子，数人珍宝，煮沙为饭。”

进云：“学人道此语不得请代道一句如何?”

先生曰：“丑！锦官城外柏森森，谁有闲情代汝答话?”

进无语，逡巡欲退，先生曰：“止止！姑无退，姑无退，恣汝所求，但莫谓余以恶水相加也。“草木犹现枯荣，风云尚张否泰，鸟兽昆虫优劣还显：小人君子善恶自殊，况踏毗卢顶上客，咸推了事人而无阶而无位者乎?若无位，则减一法也，岂教外别传之胜旨哉?讵知是法也，罄尘劫，遍空有，圆圆如随珠走盘，历历若水银泻地。未成办此一着，或在途间，或未升堂，固不具论；若已成办，所谓得忽的一下桶底脱落者，一时住在金刚心中。李长者曰：无边刹境，自他不隔于毫端，十世古今，始终不离于当念。’一切现成，不假他借，更有何贤何位何阶何圣而不阶而不位乎?诗曰：尽日寻春不见春，芒鞋踏破陇头云。归来自把梅花嗅，春在枝头已十分。’

不着问人，当人自合开口大笑！讵曰破颜邪?“若然，形形色色，影依镜显；有有空空，义岂离心?汝在何位彼在何位，汝无何位彼无何位。当人苟在信位也，以视乎彼，彼亦在信位；苟在向位也，以视乎彼，彼亦在向位；苟在住位也，以视乎彼，彼亦在住位，乃至汝在初地十地等，而彼亦在初地十地等。汝佛而彼亦佛，汝魔而彼亦魔，汝盗而彼亦盗，随处该名，有名即位,尽尘劫，遍空有，无一而不位，无一而不阶，固所谓—月普摄—切水，—切水月—月摄者也。曰海、曰河、曰溪、曰渎、曰粪池、曰污沼、曰残涸、曰澄潭，水名虽异，月岂有殊?况形形有月印，处处无迹留邪?不快漆桶，何为阶?何为位?何为贤?何为圣?又试道一句看！咄！白鹭下田千点雪，黄鸥上树一枝花。”

十六、判授受

问曰：“既成办已，然佛心灯，续人慧命。师家所授，究依何法?若无授者，雕虫小技，尚承亲口；若有授者，千古续灯，未闻有则。如是巨疑，四众久伏，愿闻明示。”

判曰：“狮子扑人，韩卢趁块。向汝道转解而缚转坚，转辩而义转渊。彼雕虫小技尚承亲口者雕虫小技也。此曰雕虫小技可乎?纵曰此即雕虫小技，雕虫小技决非离此别有。须知雕虫小技者亦无授无受，不然弟同于师，而不贤逾师，弟等于师，而不不肖于师也，讵理事哉?为无授无受也，万派斐然而成章一行，卓焉而普迈。如实而授受如是而授受，世灯心灯不续而长明，不燃而自照。所谓其为物也不二，则其生物也不测矣。故曰有授受，是愚夫法，非圣人法，是有为法，是无明法，非无为法。“必曰有授有受，然则黄梅曹溪人室夜半，初祖二祖得髓安心，乃至警语闻于楼中，扇摇契于江外者，又以何法为授为受邪?大慧杲曰：‘古人见你迷却路头，为你作指路人耳。’实无禅，实无道，实无心，可以传，可以受。才说有传有受，便是邪法。说理说事，说正说邪，悉是非法,那堪更说有玄有妙，可以授可以受乎?

古德云：‘说个学道，早成接引之言，况其余邪?又释迦世尊在华严会上度一童子、涅盘会上度一屠儿、法华会上度一妙龄女子，但只云：‘我今为汝保任此事终不虚矣’，亦未闻有何法可授也。既无法授，汝从何受?心灯世灯续乎非乎?道来，道来。

“必曰无授无受，然则威音王后，无师自证悉为天然外道者，又何邪?讵知为无授也，而学人如所有尽所无，而大受为无受也，而师家如所无尽所有而罄授，何也?

君臣道合，法尔圆成，一切具足，不假他求矣。不然别传宗旨宁轮到今?昔者黄檗问于百丈曰：‘从上古人以何法示人？百丈据坐，黄檗云：‘后代儿孙将何传授？’

百丈拂衣便起云：‘我将谓汝是个人。’又临济将灭，顾谓众曰：‘吾灭后不得灭却吾正法眼藏。’三圣出曰：‘争敢灭却和尚正法眼藏。’济曰：‘以后有人问你，向他道什么？’三圣便喝。济曰，‘谁知吾正法眼藏向这瞎驴边灭却！’当人倘把这两则公案会得透透彻彻，曰授受，曰非授受，曰灯续，曰灯不续，如观掌果也，讵问人乎？如会不得，透不彻，纵饶一字一释，一释百言千言万言，于汝身心有何饶益？”

进云：“如说尚矣！然则离四句，绝百非一句复为如何？”

先生曰：“西施村冷寥天月，勾践城寒广陌霜。”

十七、判丹道

问曰：“宋张紫阳以宗旨与金丹并举，治其学者谓宗旨只明得心上工夫，心上工夫名曰修性，而不能起身上妙用，身上妙用名曰修命。修性而又修命，滞在空处。

于是肆谈龙虎，艳说坎离，曰炼精化气，炼气化神，炼神还虚。又曰火侯药物，非师奠传，非人莫授，而其徒有诋吾宗惟论见性，不知修命者，且云：既不修命，纵极其至，不过坐脱立亡，乌能分身万亿，神变无方？今也人百其口，莫不云云，共疑久矣，为是为不是，愿垂明示，开此巨惑。”

判曰：“狮子扑人，韩卢趁块。转解而缚转坚，转辩而义转渊，当人但明自心，一切了毕，何暇与人逞辞肆舌，说是说不是？既说是说不是，必自不是，且莫课人是不是也。讵知我法中无如是是，亦无如是不是邪？倘摸着向上关木戾），不但丹道为是，而百工伎艺、声光电化乃至风云雷雨一切有情无情，悉无不是也。反之，而不游乎堂寝，踏向毗卢顶上者，纵将阿弥陀佛，释迦老子吞向腹中，亦是不快漆桶，所谓痴狂外边走也。何有是处？说性说命，有何饶益？曰是曰非，悉为戏论。

故大慧杲曰：‘岩头划之，曰是句非句：临济用之，曰三要三玄。’不然，苟以实法与人，必曰某也实为丹，某也实为道，某也实为龙虎、坎离、铅汞、阴阳等，不但自眼未明而瞎人眼，亦断人慧命，业必堕于无间也，吁！一字注错，身堕野狐。

炯矣！戒哉，戒哉。”

进曰：“彼家者言：性，理也；命，气也。只理无气，流行之用何张？只气无理，主宰之功何显？合则两美，离必俱伤。又以抽象言曰性命，就具体说即身心，性之显曰心，命之显曰身。身心合一，说曰性命双修。若不修者，超凡之说妄，而菩萨不行六度也。若曰修者，必有进程。既有进程，必有多名。程也者，当人既由先天乾坤一交而为后天坎离也。今欲神游无极，而路必借返于抽坎填离，以复乾坤。

此抽坎填离而复乾坤者，程也。后天而进，复先天功用之进程，亦曰修也。曰坎离，曰铅汞，曰龙虎，曰乾坤，一切种名，悉表性命，悉表阴阳。

“就其体言曰乾坤，即其用说曰坎离，铅汞者，未采取之权名；龙虎者，已交情之显象；归其极，称云性命；相之错综，曰阴阳。阴阳合一名金丹，一名太极，得之则长生，失此必轮回，此理之全，似无可破者。至于合一之要，必守中抱一，收视返听、到无念无息时，则阴阳交，水火济也。阴阳交、水火济而双修之功自全，合一之果乃获，等如是说，自合胜行。若曰断人慧命，若曰野狐见解，又乌乎其可哉？”

先生曰：“咄！摸着向上关木戾）明自本心者，作如是语句乎？真小儿女语，非大丈夫言！固不仅邪说诐词也。谛听！谛听！今以四说略开汝惑。

“一，彼说不识本体绝待，安立性命为二，讵知性者体也，命者用也，无体而用不显，无用而体不彰也。是性命者，随处立名，立名即真如。当人自身实有多名，汝父母呼汝曰儿，汝子女尊汝曰父，兄曰汝弟，妻称汝夫，父儿夫弟名也实多。于汝自身岂有多？汝若多汝者，名言乱而事理背也，讵理事乎哉？故曰，随处立名，立名即真，体实非二，用固不一。然此亦就其着者而说也。若以未着言，用亡而体亦不可得。体既不可得，性于何有？况命邪？性命既云虚立，双在何处？修从何修？

既无从修，曰炼精化气，曰炼气化神，曰栋神还虚，无疾而呻也【学人于此千万不要妄怕妄计，落空滞空等障，倘能舍却性命，蓦地直下即便归家凰坐也。讵有他哉？

千万千万，此是第一彻头，倘龙成而怖，决非丈夫】。不然，不快漆桶试道一句看。

故曰不识本体绝待，妄立性命为二。曰金丹、曰太极，果有如是实法邪？亦可哂也。

“二、只知无念之无念，不知有念之无念。何也？盖不明得本休也。既不明得本体，即不识何为有念，何为无念，曰抱一守中，曰收视返听，曰无念无息，一派胡言。在彼执为胜法者，于过量人分上观之，为黑山鬼窖里作活计，为抱石头，为绝气息的死人，纵下万分资格与之评一善价，极其至，不过小乘定，人天果耳，乌足以登大雅之堂，入超人之室哉！不然，门外巨石自开辟至于今日，皆在无念无息中，为得胜果也，可乎？可乎？若可，当人求解脱得胜果者，向石头处取证可也，何故亲投吾处？讵知吾宗有念时纤毫不立无念时遍界不藏，头头非取舍，处处失有无，有时用有作无，有时用无作有，有时有无两用，有时有无两不用邪？至火候等秘，非师不传者，讵有他哉？实则无念之功须当人自力，师不能代矣。不快漆桶，若云别有奇特，又试道一句看。咄！汝只知无念之无念，不知有念之无念。蠢哉！

蠢哉！陋也！陋也！

“三，彼说极果，纵其至，俱生无明耳。何也？处处在身心合一上乱讨乱咬矣。

试问漆桶，汝哪一口、哪一时、哪一刹那，汝身汝心曾分离来？分者，别乎合也，汝身与心既已云分，拖此一幅死尸来与余亲谈，对面者谁邪？谁邪？若然是身心者，本来未分，今胡曰合？既曰未分，且不云修双从何双？等如上说，自且不明，斥他滞空，真燕雀而笑鹏博，井蛙而嗤天碍也，不亦大可哂乎？故曰：彼处处在双修上用功、合一处着力者，纵极其至，俱生无明也。噫！恐汝辈只在分别我执上作活计耳，而于俱生无明且或未梦见也。如此陋质，妄议高明，方以东施效率西子，抑已拟人而失伦也。况反饰邪？“四，耽着阴阳交媾之乐，身见难忘，处处着竟失心，至难认识本体，身见不忘，门由何人？况余邪，总如上说，遍体皆污，洗不胜洗，若欲罄斥，实无闲情。讵知吾宗一派圆成，万胜不居，随处立体。此体即用，乾坤可为用，坎离可作体，气可说为心，心可名为气。拈一尘该百千三昧无量刹尘。以百千三昧无量刹尘入此一尘，尘尘刹刹，刹刹尘尘，无不显法尔之全，君子之大。

然于一切事理，一切名言，各住各位，又丝忽不紊。”

进云：“如是如是，然则丹道之说邪，味之者鸩也。”

曰，“否否！为少数行人半途之戏具，非达天德者及寝之良规。若曰全消，万行门中少此一法；苟云节取，实际理地多此一尘。曰少曰多，悉非我法，慎勿寐言。”

进云：“若然，我法一句重作何道？”

先生曰：“三要印开朱点窄，未容拟议宾主分。”

www.xiaoshuotxt.com



《灵岩语屑》

t.xt.小.说.天.堂
《灵岩语屑》

法语盐亭袁焕仙先生

编辑乐清南怀瑾、广汉杨光代、南充徐剑秋、峨山大坪寺释通宽

校讹内江伍心言、内江伍所南、西充杨觉、华阳吕寒潭、内江曾鹤君、潼南田肇圃、曹溪南华寺释曼达、峨山大坪寺释通远

缮稿简阳汪克成

笑岑曰：盐亭袁夫子焕仙掩关灵岩，诸方以函候，或面存者实繁。有徒凡所酬答，同学辑之曰《灵岩语屑》。灵岩者，唐天竺僧阿耆多尊者道场，锦城西胜地也，位灌县城后十里。诸峰耸蔚，俯瞰万流，极趣清幽。夫何语哉？且屑屑也。盖常闻诸夫子曰：至道无言，然非言而至道莫显；苟通其至，曾子所谓言满天下无口过者也。若然，虽有广长舌焉，遍覆三千大千世界，寂然无声矣。无声而言，故曰屑。曰诗，曰联，曰偈，曰书简等，要皆水月镜花，一时假现。读者但识斯名至道也。孔也，释也，老耶回庄也，尽空有，遍尘刹无疾而呻矣。谨序。

　　门人内江冷笑岑敬序

　　一九四四年

一、壬午辑

怀瑾曰：壬午，焕师掩关灵岩。怀瑾卸职往彼栖止，值师忌语。朋从我思，繁兴我疑，无由启迪，好友释传西曰：“余以若意禀师，求笔答如何？”怀瑾喜而合十曰：“可可。”因禀师，忌语则笔示，非忌语则口授，焕师颔之。数十日中遂成巨帙。今兹搜箧残简，尚存少许，犹可择读也，其言显，其义幽，其理约，其事质，吁！此千圣之心灯，入德之梯航也。敢曰自私？爰出鸿爪，飨我同仁，余尚有近体小诗七绝十处，寓言胜义，醒悟来机。又今古之绝唱者也，诚恐小见狐疑，贻陋者泥滞之误，至令醍酬上味化为毒剂，故不录出。颜曰壬午辑。辑曰：

问：“怀瑾朝夕孜孜，百无所寄，祈先生示个归家坦途，入道捷径。”

先生笔答曰：“蓦直不怠，即是坦途，曰二曰三，允非捷径。”

问：“直捷下手工夫，义当何先，迈向归家道路，车从何辔？”

先生曰：“汝但外舍六尘，内舍六根，中舍六识而不作舍不舍想，自然头头上明，物物上显，途中即家舍，家舍即途中也，捷莫捷于斯，先莫先于斯，三乘共载一德，同该今古，彻门莫尚乎是。”

问：“何云六根？何云六尘？何云六识？”

先生曰，“石头即六根，柱子即六尘，琢棒即六识。”

问，“先生如此漫言，学人不会。”

先生曰：“如此漫问，谁要汝会？”

问：“教云眼耳鼻舌身意六根，对色声香味触法六尘，根尘相接，所生眼耳鼻舌声意等之识，别曰六识，今曰六识即石头，六尘即柱子，六识即琢棒，无乃大违教义，言不该典欤？”

先生色然不悦，忿然握管，书曰：“汝既已明了教义，贯通道理，即自解脱可也，何投吾处，絮絮叨叨于是？”掷笔寂然在定。怀瑾无语潜退。

翌日再参，问：“即不许作如是道理会，然则学人浅机从何得入？”

先生曰：“汝是何年何月何时何地出的？”

怀瑾无语久之。

先生曰：“即未出入，何为出入？既无当下，一派圆成。谁是浅机？谁为深学？咄，无疾而呻，无病而药，释迦老子亦救汝不得也。”

问：“学人于此上不得，下不得，取不得，舍不得，尽平生力忘不得，计不得，祈师慈悲方便接引。”

先生曰：“好好，恐汝虽如此说，未到此地，果届此也，恭喜贺喜，好消息将到矣，谛听啼听！当人于此千万不可退步，不必作必悟想，不必作不悟想，不必想不必不想，行时坐时，醒时眠时，朋友交接时，妻儿子女会合时，但略略管带，自然坛子内走不脱鳖。”

问：“学人疑情不起奈何？”

先生曰：“只为你要信。信不立，疑何驭？疑信两忘，复是何物？此第一彻头也，千万莫要放过。“

问：“疑信两忘，就学人分上捡之，却无一物。”

先生曰：“瞎汉！说却无一物者。是有一物邪？无一物邪？好看好看。此释迦老子、三世诸佛及一切贤圣入德之门也。这个彻头，尽大地是我口都赞不及，慎勿失之交臂。”

问：“闻诸同参，疑情有二：一粗、一细何曰粗？”

先生曰：“朝天玉树春千尺。”

问：“如何曰细？”

先生曰：“带笑宫花月二分。”

问：“学人机浅，祈师如学究训蒙童，如俗而说，如理而说，觌面直提，开我迷昧。”

先生曰：“如此直截，何用肆口鼓簧，恣情摇舌，必欲饮此一杓恶水？余岂借他？谛听谛叫！如有一问题欲决择而不能决择，心悬悬如摇旌，曰粗；无一事一理不了知，无一事一理不决择，无一事一理可寻思，自心空廓，眼所见处澄然常寂，乐趣横生，根尘与识，自心及境，不一不异，无欠无余，如是胜行悉已具足，而此心中似有一事未办，一理未谐，仔细捡点，又丝忽迹相不寓，半星肤兆无有，曰细。”

问：“如是胜行，学人浅机，何能一时即臻，一趣即至？既难臻至，何能顿超？”

先生曰：“一派现成，谁要汝臻？本无去来，谁叫汝至？横遍十方，谁令汝超？实无有渐，谁云为顿？因诠劣法，故有胜行，曰深曰浅，允为魔说。法尔圆成，慎毋自闹。”

问：“千古圣哲，人也，学人虽愚不肖，亦人也。既云如是现成，如是直捷，如何学人不会，先圣独会？乞师朗示。”

先生曰：“汝自不去，不妨人会。人自人会，不妨汝之不去。会则学人即圣哲，不会则圣哲亦学人。圣哲学人名虽有二，体实无殊。汝但把会与不会等念抛到异域，学人圣哲等名贬向殊方，自然虚而灵，寂而照，不着问人，法华会上的多宝如来，不但与释迦老子分半座，亦须与汝分半坐也。”

问：“上说疑情，既有粗细之判，必有真假之诠，既有真假，云何曰真？”

先生曰：“汤元煮油锅。”

问：“如何是假？”

先生曰：“油锅都汤元。”

问：“如是之谈，益增学人迷惘。望师剀切直示，开我巨惑。”

先生曰：“咄，何不云迷惘益增，学人开我不惑？”

怀瑾无语久之。

先生曰：“会么？会么？诸名无常，皆依假立，若无假有，真亦强名。诠疑情曰假者，即上说粗相，有间断者也。说疑情曰真者，即上说细相，无间断者也。真疑若起，不一日，不二日，不三日，不一时，不二时，不三时，必摸着向上关（木戾），发明无始大事，嘎嘎大笑也！”

问：“从古迄今，有不疑而至悟者乎？”

先生呼：“怀瑾！怀瑾！”应诺。先生曰：“从古及今有未食饭而曰已饱，未饮酒而曰已醉者乎？”

问：“如说无疑则无悟，欲悟而必借径于疑，明矣！然则学人疑情不起，环顾自躬，实无纤疑，奈何？”

先生曰：“今有三法，能兴汝疑。”

问：“何者云三？”

先生曰：“一恸念生死，二发露忏悔，三勤参话头，如是三事，任何一事，皆能兴汝大疑。”

问：“云何言恸念生死？”

先生曰：“当人无始驰求，背本逐未，生不知来处，死不知去处，头出头没，舍生受生，枉受轮回，虚萦苦乐，如是等过，极思出离，思之至极，于焉起行，难行能行，日渐增至，细检出离，无法出离，无法出离，誓必出离，粗疑生也。粗疑既生，日日臻上，渐至觅行不得，觅不行不得，觅难不得，觅不难不得，觅生不得，觅死亦不得，觅人法、是非、山河、大地、苦空、无我，一切皆不得，二六时中乐趣横生，而此心中又若有一事焉未办，有一理焉未谐，细疑生也。细疑生，即真疑起矣。”

问：“云何发露忏悔？”

先生曰：“汝当恸念师恩，父母恩，五伦九族一切众生恩，欲报难报，难报必报。既曰必报，当充我力，欲充我力，远过为先。行人必自检讨往昔所作十恶不善等业，皆障我行，人我胜劣等法，皆违我道。当于佛前法前僧前恸悔过去已作之过，切忏不践将来未蹈之愆，心生惭愧，身堪起行，粗疑生也，粗疑既生，日日臻上，渐至觅过不得，觅非过不得，觅善不得，觅非善不得，觅忏悔不忏悔、一切胜劣等法，山河大地，日月星辰，苦空无我等等，已举未举，皆不可得，二六时中，乐趣横生，而此心中又若有一事焉未办，有一理焉未谐，细疑生也。细疑生即真疑起矣。”

问：“云何勤参话头？”

先生曰，“话头者，止观双运，遮照同时，（井刃）于唐，盛于宋。初机入德之津梁，千圣共由之胜法也。汝但朝斯夕斯，行时卧时，刻刻提撕，时时照检，一切胜行，自然而沛，矧曰疑邪？”

问曰：“云何为话头？”

先生曰：“汝但于未提话头以前，看此话头从何而生；既提话头以后，看此话头从何而灭；正提话头时，看此话头依何而住。话头之义不必问人，当人自合开口大笑也。”

问：“学人迷昧，罔测幽深，请师将古人说的参的直举一二，以醒愚昧，并兴来学。”

先生曰：“北斗里藏身、小参不答话、庭前柏树子、狗子无佛性、麻三斤、干矢橛、西方日出卯、父母未生前面目是谁、无梦无想主人公在何处安身立命、念佛是谁、家家门前火把子、东山水上行、一归何处，如是已举未举，悉名话头。古德究参皆能结秀，今欲悉说，尘劫不尽。”

问：“话头既多，依何为要？若曰兼摄，事涉分歧，趣此两端，祈师直示。”

先生曰：“任一话头，皆能结秀。曰二曰三，允为魔说。古人喻为鼠子咬棺材只在一处。修多罗曰：‘制心一处，无事不办。’若曰至行，一已云多，况二三邪？”

问：“大慧杲，宋之大宗匠也，常以‘无’字示人究参；天奇瑞，明之大宗匠也，常以‘谁’字示人究参：钱伊庵者又以学人必参无梦无想主人公在何处安身立命，乃能于八识上大亚一刀。而现在丛席多示学人参念佛是谁。今先生云云任一话头皆可结秀，彼非欤？此非欤？乞示。”

先生厉声曰：“家家门前火把子。”

怀瑾曰：“不会。祈师直指。”

先生色霁笑而谓曰：“家家门前火把子。”

怀瑾曰：“不会。祈师如理而说，如俗而说。”

先生曰：“他非我不非，何也？因有汝问才有他非，因有他非才有不非，始无汝问，所谓你我他者从何而立？既无有立，非从何非？况不非邪？好看好看！麻三斤、干矢橛、庭前柏树子、犀牛扇、食胡饼、吃茶去一时来也。谁管他大宗匠，小宗匠，高人琢棒，一时与我贬向他方，踏在足下，为何如此？要汝精精勤勤、快快活活参话头。”

问：“是话头者约分有义路、无义路、半有半无义路，今不可一味笼统，教令学人随捡一话头无味苦参也。当否？祈示。”

先生曰：“何一话头有义路，何一话头无义路，何一话头半有义路半无义路？汝若细检，今即汝者为有义路、为无义路、为半有半无义路？道来道来！向汝道任一话头皆可结秀，犹自趁块作么？”

问：“如说尚矣，学人浅机，参法依何？”

先生曰：“如参柏树子话，朝斯夕斯，行时卧时，口计心思，缘不外逸，一心只在此话头上，如蜂就蜜，如蚁就膻，如马就道，然后从此口计心思、缘不外逸上轻轻提起，略略管带，不用思量，不用卜度，不用有心，不用无心，不必待悟，不必不悟，惺惺行履，如实而行，如实而住，如实而坐，如实而卧，自然有瓜熟蒂落的时节。”

问：“正参究话头，杂念纷陈时如何？”

先生曰：“精进。盖杂念纷陈，正汝懈怠。倘不懈怠，心缘一境，彼杂念者从何而入？喻如无蚁之堤，水不能溃。勿忽勿忽！”

问：“正参究话头，忽尔神昏志昧，身不能堪，欲睡眠时如何？”

先生曰：“要睡便睡，不可睡时便参究不得也。”

问：“正参究话头，忽尔亲仇交集，家事国事己事他事一时纷来，如何？”

先生曰：“如理而作事，如理而交代，各就各位，正好究参，关汝何事？”

问：“正参话头，妻儿子女一时纷至，各相毁誉，去取抑扬时如何？”

先生曰：“文殊、普贤、观音、势至，一齐来接汝也，正是得力关头，何亏于汝？”

问：“正参话头，家徒四壁，朝夕不谋时如何？”

先生曰：“正好在吃油糍、胡饼、赵州茶上切切实实用功，莫要把无始劫来一件大事业轻轻放过。”

问：“家拥厚赀、食前方丈、从者数百、妾美妻娇，能参话头否？”

先生曰，“正好参究。若不参究，一期报尽，牛胎马腹，应缘而去，彼妻美妾娇厚赀而重奉者，以佛眼观之，如就刀山，如躬涂炭。”

问：“家拥厚赀者参究话头时，去彼娇妻美妾、食前方丈、从者数百乎？抑仍彼旧业乎？”

先生曰：“实际理地，不立一尘，万行门中，不减一法。去去何所？仍仍何处？汝若一觑觑破是话头者，岂离娇妻美妾、食前方丈、从者数百外而别有一话头邪？”

问：“士农工商兵等，能参话头否？若能，于彼进业有损恼否？”

先生曰：“士农工商兵必需参究，何有能否？若不尔者，理从何明？业从何进？进德修业于是乎在，有何损恼？”

问：“年老者能参话头否？”

先生曰：“武王受命，经称曰末；宝掌闻玄，年已逾耆，正当着力，云何不参？”

问：“年少者能参话头否？”

先生曰：“百丈四龄便欲作佛，云何不参？”

问：“女子能参话头否？”

先生曰：“龙女八岁即已作佛，云何不参？”

问：“壮年妇人能参话头否？”

先生曰：“金陵婆子参无位真人而了彻心要，云胡不参？”

问：“老年妇人能参话头否？”

先生曰：“范太封君究一归何处而明本体，云何不参？”

问：“病时能参话头否？”

先生曰：“圆悟勤金山一病而之五祖，云胡不参？”

同：“宗习外道者，能参话头否？”

先生曰：“吕纯阳见黄龙而碎琴亡汞，云胡不参？”

问：“荡女淫妇能参话头否？”

先生曰：“婆须提多早示矩范，摩登伽女略露风规，云胡不参？”

问：“市井少年能参话头否？”

先生曰：“涅槃会上广额屠儿，自云贤劫千佛之一，云胡不参？”

问：“正参话头时，不但心未开悟，真疑未起而粗疑亦无，忽然暴病而死如何？”

先生曰：“恭喜，贺喜，大事了毕。”

问：“如何是大事了毕？”

先生曰：“免汝打之绕，与你絮絮叨叨说参话头。”

问：“持一佛号，临命终时尚能往生极乐，持此话头，临命终时，宁曰进退失据乎？若不尔者，究生何土？祈示。”

先生曰：“生汝嘴里！”

问：“何故生学人嘴里？”

先生曰：“为汝乱说，所以生汝嘴里。”

问：“学人迷惘，请师如理而说，如俗而说。”

先生曰：“当人果能抱一话头，至死不渝，临命终时，随愿往生天上人间十方净上，应念而至。即不尔者，异世出头，一闻千悟，古人所谓历在耳根，永为道种者也，况朝夕孜孜，临死犹抱一个话头邪？”

问：“参话头，守戒定慧等三学否？”

先生曰：“守，能参即慧，常参即定；牧心一处，专在话头而不外驰即戒。”

问：“参话头，修止观二法否？”

先生曰：“修。牧心一处，常参话头，即止；栖心话头，不沉不浮，不内不外，不断不常，不生下灭，不有不无，照而常寂，曰观。”

问：“参话头，修生圆二次第否？”

先生曰：“修。话头未纯熟前，不参令参，欲参难参，难参必参，曰生起次第。话头纯熟后，不参即参，参即不参，曰圆满次第。”

问：“参话头是否缘生性空？”

先生曰：“是。参话头即缘生，不参话头即性空；不参话头即缘生，参话头即性空。”

问：“参话头修般舟三昧否？”

先生曰：“修。汝能七日七夜心缘一境，把着话头，定得开悟，不必九十日也。”

问：“参话头诠胜俗二谛否？”

先生曰：“诠。参即俗谛，参而无参，无参而参即胜谛。”

问：“参话头莫属密法否？”

先生曰：“属密。对面不相识故，曰世尊有密语。”

问：“参话头莫属显法否？”

先生曰：“属显，遍界不能藏，故曰迦叶不覆藏。”

问：“参话头莫是小乘法否？”

先生曰：“是小乘法，谓汝参话头有功用故，有修证故，有开悟故，有所得故。”

问：“参话头莫是大乘法否？”

先生曰：“是大乘法，谓汝参话头无功用故，无修证故，无开悟故，无所得故。”

问：“参话头莫落空否？”

先生曰：“落空，参一话头不作一话头故。”

问：“参话头莫滞有否？”

先生曰：“滞有，参一话头即是一话头故。”

问：，“参话头莫属非有非空否？”

先生曰：“非有非空，参一话头不作一话头，不作一话头即是一话头故。”

问：“参话头显法报化三身否？”

先生曰：“显。能参即报身，所参即化身，能所两忘即法身故。”

问：“参话头具足智仁勇三德否？”

先生曰：“具足。知参话头即智，能参话头即勇，一种平怀无染无净即仁故。”

问：“参话头具足法身、般若、解脱三支否？”

先生曰：“具足。话头起参即般苦，话头不着即解脱，话头寂灭即法身故。”

问：“话头具足菩提否？”

先生曰：“话头即菩提，菩提即话头，胡云具足不具足？所以者何？菩提者空无所得也，话头者亦空无所得也。”

问:“话头具足涅槃否？”

先生曰：“话头即涅槃，涅槃即话头，胡云具足不具足？所以者何？涅槃者不生不灭义，话头者亦不生不灭义，盖话头之起为缘起，话头之灭为缘灭，而是话头者本自不生，今何曰灭？即无生灭故即涅槃。”

问：“参话头每每易作道理会时如何？”

先生曰：“若作道理会，三藏十二教有明文，何故亲投吾处学参话头？”问：“学人当参话头时，不作道理会如何？”

先生曰：“道理与汝何仇何怨汝不会他？”

问：“学人参话头时，不作道理会，亦不作不作道理会时如何？”

先生曰：“丑！一派游腔滑调，戏论诽言，允为魔说，何有吾宗？”搁笔不书，寂然在定。久之，怀瑾私退。

翌日再参，问：“学人参情紧切，或觉大弥虚空，或金光闪烁，或显赤白黄绿等光，大如月轮，小如豆粒，或如电光闪烁时，未审何至，属优属劣，未知何从？祈示。”

先生曰：“概属光影，汝但不着，亦许胜境，若欲取之，翻成大患，何也？盖汝之本体无相，无空无不空也。”

问：“正参话头时，忽觉虚空粉碎，大地平沉时如何？”

先生曰：“咄！我说汝白昼见鬼，何也？虚空无形，汝从何碎？且不说粉，赵公山高，灵岩山低，汝从何平？且不说大地非大地。”

问：“参话头不能虚空粉碎，大地平沉邪？”

先生曰：“恭喜恭喜！虚空粉碎也。贺喜贺喜！大地平沉也。细检细检！”

问：“古德云：‘虚空落地’、‘柏树子成佛’。未审参话头能否届此？”

先生曰：“能。汝参话头便是柏树子成佛，不参话头便是虚空落地。”

问：“古德云：‘藏身处莫踪迹，莫踪迹处莫藏身’。未审参话头能否届此？”

先生曰：“参话头便是藏身处莫踪迹，不参话便是莫踪迹处莫藏身。”

问：“学人必到何阶真疑乃生？”

先生曰：“不问收获，只问耕耘。”

问：“真疑起已，开大悟后，还参话头否？”

先生曰：“参。谓话头在未悟前为方便般若，即悟后即实相般若。”

问：“得大悟后，顿同佛体，莫不参话头否？”

先生曰：“不参。谓既开悟后，觅法不得，觅人不得，觅我不得，谁是话头？谁是参者？”

问：“大悟人莫无功勋否？”

先生曰：“若无功勋，谁教化汝？”

问：“大悟人莫有功勋否？”

先生曰：“若有功勋，何云大悟？”

问：“大悟人还修报化否？”

先生曰：“报化体空，谁是修者？谁当修者？”

问：“大悟人莫不修报化否？”

先生曰：“若不修者，谁知报化？”

问：“大悟人还断习气否？”

先生曰：“若断习气，阿谁大悟？”

问，“大悟人莫不断习气否？”

先生曰：“不断习气，汝从何悟？”

问：“大悟人还得神通否？”

先生曰：“不得神通，是谁得悟？”

问：“大悟人必得种通否？”

先生曰：“若得神通，是得神通，何云大悟？”

问：“大悟人还成佛否？”

先生曰：“汝食饭，还饱否？”

问：“大悟人还有位否？”

先生曰：“有。劣法尚有，况大悟人邪？”

问：“大悟人既云有位，是彼位者，在凡位邪？在贤位邪？抑在声闻、缘觉、菩萨、佛等位邪？”

先生曰：“不在凡位不在贤位，不在声闻、缘觉、菩萨、佛等位。”

问：“既不在如是等位，确在何位？”

先生曰：“确在何位？”

问：“何位？既何云，何曰位？”

先生曰：“一位不居，位位皆显，说名何位，何位无何，无何即位，权曰确在何位。”

问：“莫落空否？”

先生曰：“不落空，了了常知故。”

问：“莫成断灭否？”

先生曰：“不成断灭，感而遂通故。”

问：“莫滞有否？”

先生曰：“不滞有，得无所得故。”

问：“莫趣两岐否？”

先生曰：“不趣两歧，长不是短，青不是黄，有不是空，是法住法位故。”

问：“莫自语相违否？”

先生曰：“不自语相违，滴滴显无生之沛，圆圆透法尔之全故。”

问：“如是放论游词，莫染污否？”

先生曰：“不染污，万法本闲，体净不受故。”

问：“毕竟一句，究作何道？”

先生曰：“斜阳不放霜林晚，染叶红于二月花。”

先生搁笔，怀瑾礼退。

此壬午未行七前九秋之序。灵岩红叶，正满山也。焕师笔示口授怀瑾者多侪伦数数倍，固忽而轻之。今兹捡箧，口授则几罄忘，笔示幸能略存残纸，一读再读，汗泪交倾，此狮子一滴乳也。怀瑾不悉往昔作何恶业，背我本明，乃等王膳于秕糠，齐黄钟于瓦釜，使非灵岩一七亲味醍醐，深沐法乳，而是篇之辑能现于世乎？而今而后，益知业不进思，必鲜深见，益滋陋矣！今辑此而梓，固昭告同仁，抑亦为浅尝法味，误金作砂，如怀瑾者痛下一拶耳。”

乐清南怀瑾谨辑

一九四三年六月吉日

www-xiaoshuotxt-c o m



《黄叶闲谈》

txt?小说/\天、堂
《黄叶闲谈》

口授：盐亭袁焕仙先生

编撰：乐清南怀瑾

南充徐剑秋

记义：盐亭范天笃

记事：潼南傅仲穆

广汉扬光代

记言：盐亭黄人俊

盐亭王乃鹤

校讹：峨山大坪寺释通远

峨山大坪寺释通宽

华阳吕寒潭

西充扬介眉

结稿: 隆昌饶盛华

《黄叶闲谈》序

序曰：大言希声，大听绝闻，大道无阶，不即匪亲，求之转远。其趣学也，不亦难乎？抑已渊矣。

焕师乃口授兹篇，一改平昔壁立千仞之风，而嗫嗫如老妪谈者，盖黄叶止啼，诱掖初机，将以无阶而阶，求大言于声，大听于闻也。曰一门．曰六法，信口赴机耳。虽然依言立义，立处即真，苟至于真，则又一毫不寓，万相咸该，如牟尼珠然。方方显色，色色透圆，而于是珠者色欤？圆欤？噫！其初学之津梁，入德之胜径者矣。人俊躬味斯法，妙逾灵兰，义不忍埋，发付之梓，乃揭于同侪，曰还家要道，及寝良规，于是乎在。

门人盐亭黄人俊敬序

中华民国三十二年十二月

第一讲  缘起

维摩精舍第一届行七已，诸子日集，每兴难问。若曰：“向上一路，千圣不传，然则入者何入？趋者何趋？百工之术尚有径循也，矧单提之的旨，万有之至行，可以入而无户，由而无道乎？”于是咸趋座下礼问。

先生怫然而起，翻然引去。诸子自恣，莫岸其涯。如是数日数问，莫闻其旨。中秋之前夕，庭桂宵馥，砌兰夜芬，共茗月下，中间如前。

先生曰：“凡有言说都无实义，何有吾宗？”

进曰：“若然，无言无说即实义，即宗旨，即阶道欤？”

曰：“有且非，况无邪？”

进云：“行人但有言时不作有想，无言时不作无想，即实义，即宗旨，即阶道欤？”

曰：“有有有无，益增乃病。”

进曰：“噫！我知之矣。有无不拘，一派圆成出主人奴，法尔如幻，的实义，的宗旨，的阶道矣故六祖能曰：‘有无皆不立，长御白牛车。’如何？”

先生曰：“止！止！学般若人慎勿如是戏论，如是谤言，如是恶口。倘不自悛，讵曰遗讥君子实亦果遭迂曲。”

问者大惑，益阻，复礼而叩曰：“学人愚昧罔测幽遐。愿先生哀我赤忱，并矜来学，令未入者思入，思入者能入，能入者升堂及寝而得入，用光前烈，为章后世。”

如是数请，先生以手拈须，以目顾众，久之乃曰：“此事人人具足，个个圆成，不趋己入，说个直超，早已成了接引之言，方便之语。何也？所谓法身、化身、报身、秽上。净土、实报庄严土、常寂光上，一切一切已举未举，无不等现，法尔圆成，不从人得，不因师授，不以己求，实无修证，千圣所由，诸佛共履，而当人偏偏要入许多，知许多，见许多，奇特不奇特？到他分上遂弄成人人不知具足，个个不悉圆成，于是乎入不得入，信不自信。奇言妙义兴也，魔外邪正之立，三藏十二文字语言，非文字语言兴也。实际理地那有如许多事来？先圣悯之，为设檀度；上中下乘，为利初机；戒定慧学，乃诠共德。就自肯之浅深，假立阶梯；因入德之难易，权称顿渐，实无实法，宁有要门？当人果能于此一觑觑破，一了了却，不但一切经，一切论，一切临济三玄，曹洞五位，沩仰圆相，云门鉴咦，一切是法非法，胜法劣法等等皆成话柄，而当人自身亦成话柄也。人从何入？趋从何趋？果有入路，或有趋程，诸子诸子，入未入来！”众无语。

先生复曰：“苦言能入，龟毛千尺：若言不能入，不特佛法无灵，而且兔角万寻。”

“然则究竟一句毕竟如何？”

先生曰：“向汝道：木樨花开八月秋。”

诸子复请未已，久之，又曰：“余己罄量敷陈，脱体开说，而犹云云者，何邪？百无可己，于是以四讲而权开一门，假说五法，择拣先圣伟言，略附个人鄙意，如说成帙，且曰善用我法，踏毗卢顶上人；或泥己私，必系驴橛下客。倘不自契乃心，终是吾瞎汝眼：若曰即明本性，方知不从人言。把叶作金，咎固我也：因指认月，义岂他哉？勉之，勉之。”

第二讲  权开一门

曰显、曰密、曰禅、曰净、曰般舟，乃至空有诸宗，万流竞射，德实一趋。及其趋已，不但竞失万流，而实趋无一德。释氏之学，万有之殊，悉尽于此，故曰：人无我，法无我。当人果无人法两执，又不落在不执处，一派圆成，逢佛说佛，逢祖说祖，逢天堂说天堂，逢地狱说地狱，逢人说人，逢一切说一切，不但善恶境界，地狱天堂，奈你不何，即三世诸佛，释迦老子亦窥探无门，觑你不着，岂不诚大大夫哉？无如当人偏偏要无事生事，头上安头，把一片清净处所，东糅西杂，放尿屙屎，日复一日，年复一年，点染堆污，积成秽土，然后万里趋诚，千方决策，向善知识前求解脱、求清净。咄！惑哉！是处也，本自清净，汝自染秽，但除其秽，清净自复。善知识者不过示汝自除其秽耳！宁有善知识代汝吞却屎尿邪？

苦哉！苦哉！去圣时遥，今之所谓善知识者，多未亲见亲证，或见也证也，大都滞在半途，未及其至，尽把光圣言章，古人妙义，蕴在胸中，或抄在册上，外形大德、内蕴巨奸，处处要人供养，滴滴阴埋已私，学人或有请益，师家无由观机，于是称郑称扬，说禅说道，是己非人，叛圣离经，狐媚莘莘学子，钝置人家女男。如是之流，不但教令学人吞没屎尿，而师家早已预吞自吞也，苦不自觉耳：可无悲乎？等如上说，犹是一期方便之语，都非达者向上之程，何也？滞在净秽也。若有智慧人、过量人、本分人一闻便知，一举便明，在这个场所说什么秽、什么净、什么优、什么劣、什么学人、什么师家，把一切秽、一切净、一切优、一切劣、一切，学人师家抛向无生国里，然后从净上、秽上，优上、劣上、学人师家上头头上显，物物上明，坐水月道场，行空花佛事、所谓净佛国土，成就众生也。门也者门乎此。为何如此？久之，乃曰：玄都观里桃千树，尽是刘郎去后栽。

第三讲 假说五法

甲、起信

三门惟信得入，民无信不立。雪岩钦曰：“山僧五岁出家，在上人侍下，见与宾客交谈，便知有此事，便信得及。”又信为道源功德母，无论胜行劣行，非信不起；上智下愚，无信不立。大德胜业，当人每忽而不趋。或趋而不至，乃至沉沦六趣，流浪生死者，信不信也。不然宁有饥逢王膳，弃而不餐邪？信之树不可缓矣。故曰：一入信门便登祖位。然信德弥多，今略立二，以开来者。如十信等，当人阅教而通，固非此立也。一迷信，二实信。

一、迷信

迷信非信，非信却信，故曰迷。谓所缘境未彻了知，依他起自认识而信也。如病渴者，不知茶可愈而求愈于医，医曰：饮茶。病者须信自有病，信有病当医，信医能愈病，信茶能解病而遂饮，皆迷信。何也？渴尚未解，何知能解？故曰：依他信非自信，曰迷信。

二、实信

实信无信，无信乃实。如病渴者，既知自病知病求医，医令饮茗。饮茗既已，觅渴已无，信于何有？如是而信，曰实信。

当人生不知来，死不知去，舍生受生，虚萦苦乐，头出头没，荡不知归。先圣悯之，为设檀度，广开则八万四千，略举尽四摄大度，要皆非信莫御。三藏十二亦不过生起学人信心，激发初机疑情耳。盖疑极而信生，信极而疑亡。信疑交丧，实相炳然。倘不借激于信，假权于疑，胜径莫游，苦海何济？六度四摄，三藏十二衍文也。昔者纯阳信黄龙激发而碎琴。文悦疑清素，风规以分果，皆能发明大事，了彻因缘，故曰：万行莫先于树信、信树而道自通、德斯懋矣！

乙、依师

是法分二，一择师，二事师。若盲师言事，非君子之行也。事不慎始，义则鲜终，行人进业，必难及成。首说择师。

一、择师

是法圆成，当体即是。自无始来，不曾生不曾灭，无去无来，无常无断，非空非有，非短非长，觅自己冤，何有于人？矧曰师邪？然自无始迄今，又非师莫办。比来师道衰微，至可悲痛，咎固在师，非仅关乎来学也。大慧杲云：古人见你迷却路，为你作指路头人而已。实允禅道佛法可以传授。才说有传有授，便是邪法，说理说事，就正说邪，尽是非法。那堪更说有玄有妙，可以传可以授乎？故民有传有授是无明法，是有为法非智慧法，非无为法，不然，若以奇特玄妙在胸中，抄在册上，递相沿袭，口耳传授，诩为宗旨者，是邪毒入心，不可治疗，古德谓之谤般若人，千佛出世不通忏悔者也。昔雍正序《永嘉集》云：黄梅曹溪密室夜分，传衣授受，究何曾道一字邪？曾溪云：自性自度。黄梅云：如是如是。既自性自度，则黄梅何授？曹溪何受；永嘉之于曹溪更可分明，举似天下。永嘉参承只一宿耳，观其问答语句，全是逆水之机，毫无顺水之意。然则曹溪何授？永嘉何受乎？不知无授无受，永嘉正从此得曹溪法乳，不可诬也。故曰：不依师授而亦非师莫办也。

若然有传有授，说妙说玄，已远隔三千。矧乃龙虎坎离，修性修命，荧惑人家男女，毁坏先圣教言邪？孟子曰：“杨墨之道不息，孔子之道不著。”比来邪师诐说，上下盈盈，己觉者习而不迁，安于旧染，未觉者昧而不返，未历新趋。天下昏昏，暗然失钧。祸固逾于洪水猛兽也。

昔富枢密季申以此道叩大慧杲，杲曰：“切不可被邪师辈胡说乱说引入鬼窟里，闭目合眼作妄想。迩来祖道衰微，此流如麻似粟，以盲引盲，牵入火坑。虽暂拘得个臭皮袋子住，然意识纷飞，犹如野马，宗杲亦尝为此流所误。后来若不遇真善知识，几至空过一生。每每思量真是叵耐。以胡不惜口业，立救此弊。”在彼宏时，禅德遍丛席，而守静守默去道已远，况曰龙虎坎离，修性修命邪？不彻其非，极其甚，则放僻邪侈，无所不为，以善回而遭恶果，龟玉毁犊，伊谁之咎？师实为之，非仅此也。昔婆修盘头一食不卧，六时礼佛，清净无欲，为众所归。閦夜多尊舌将欲救之，谓其徒曰：“此遍行头陀，能行梵行，可得佛道否？”徒曰：“我师精进，何故不得？”閦夜多曰：“汝师去道远也。设苦行历于尘劫，皆虚妄之本。”其徒同愤，厉声问曰：“尊者蕴何德行，而讥我师？”閦夜多曰：“我不求道亦不颠倒，我不礼佛亦不轻慢，我不长坐亦不懈怠，我不一食亦不离食，我不知足亦不贪欲，心无所希名之曰道。”婆修闻已，发无漏智。苦行如彼，犹曰远道，何去何从，不筮卜而烛照。胜行自起，邪途远离也。

然则必如何而曰是？昔黄檗问百丈曰：“从上古人以何法示人？”百丈据座。檗云：“后代儿孙将何传授？”百丈拂衣便起曰：“我将谓汝是个人。”大慧杲云：“这便是为人的样子。”又何曾教汝乾坤大转，阴阳大交，龙虎坎离，修性修命，如是放言诐语邪？先圣云：宁可破戒如须弥山，不可，被邪师熏一邪念如芥子许在情识中，何也？如油入面，永不可除。故曰：咎固在师，非仅关乎来学也。或比“彼阴阳丹道者，如是过患，自当摈而不治，绝而常离。然则万行门中不舍一法，谬也。”曰：“否！明乃心，贩夫牧竖尚称胜行；不见性，三藏十二允为魔说。”

进云：“若然必曰何修而后见性明心？”

曰：“莫妄想，踏踏实实学佛，等如上说而无过患，必戒律精勤者，方堪作师。师之难值不亦甚乎？”

二、事师

既值师也，或慢而不事，事而不虔，虔而不恭，业必不修，德必不进。爰以下之五事律之，所作必办。

一、言。言无善恶，一出师口，炫如章甫，义无非谤，宁有纤违？苟涉稍疑，必滋大过。雪峰所以三上投子，圆悟终至一病金山。

二、理。理无是非，一经师许，重如典谟，义无稍异，宁可轩轾？苟越其藩，必滋大过。文益抉择于地藏，洛浦服膺于夹山，其先例也。

三、事。事无违顺，一出师门，严如王令，义无稍诿，宁有迟违？苟怀去取，必滋大过，所以临济领命而赴公安，丹霞闻语而趋南岳。

四、行。行无胜劣，一即师躬，端如圭玉，义无稍轻，宁有讥毁？苟怀愆尤，必滋大过。慧勤阻恨而闭户，清远兴疑而之他，其先例也。

五、养。师恩逾父母，盖父母生汝色身，师生汝法身也。色身累劫无穷，父母尘沙难计。此法身者实生自师，师只一师，法只此法，且生则永生，理无生灭，宁有断常？故曰恩逾父母。然有二法事之，一身供养，二法供养。身供养谓口体之奉，法供养谓荷担大法，宏济苍生。

等如上说而依师，非曰行全，然亦庶几矣。

丙、勤三学

树信依师，舍三学而业何修、德何进？三学者，戒定慧也。无戒而德莫全，无定而事莫成，无慧而智莫显。德者仁也，慧者智也,事者勇也。释曰戒定慧，孔曰智仁勇。东方有圣人焉，西方有圣人焉，此心同，此理同，盖不同即非圣人。古德云：“同一鼻孔出气。”故曰：十世古今始不离于当念，无边刹境自他不隔于毫端也。然学人致力于斯，每生多异，今以二法揭其咎。

一、志困平常。尝自念言，是三学者人人能作，人人能解，实无奇特，宁有胜行？以白乐天之贤，白鸟窠言，犹曰三岁孩儿解得，况其余乎？惟以平视，遂忽不趋，无始沉沦，长劫没顶。古德讥曰：“近山无柴，近河无水。”

二、心埋怠忽。未了当体圆成，无德不具，放心不系，怠忽趑趄，谓此三学，圣者所居，凡庸宁至？或云法尔如是，何假他术，以智隍之精勤，未遇玄策，犹困半涂；慧南之勇锐，不识云峰，尚落寞臼。况其余乎？惟以怠居，遂远离勇。古德曰：几多鳞甲为龙去？虾蟆依然鼓眼睛。

此略立二支，余固不及也。依次第言三学，启当人之一行。

一、戒学

沙弥十戒，比丘二百五十戒，善萨十重、四十八轻戒，密乘十四，优婆塞优婆夷等，乃至八万细行，统曰戒也。无戒何以全德？德不全行焉尚？尚行全德，君子胜行莫尚乎此。行人无始落没天涯，还家路迷，荡不知返。邪师诡说异论庞然，今欲回车，途何由识？此戒者指途的要，依要而行，安全抵舍，故曰：“佛涅槃后，以戒为师。”《永嘉集序》曰：“非戒不禅，非禅不慧。”

或曰：“湛堂准谒梁山乘，乘曰：‘驱乌未受戒，敢学佛邪？”准捧手比‘坛场是戒邪？三羯磨梵行阿闍黎是戒邪？’乘大惊。又有以戒定慧学问一古德者，德曰：‘我这里无如是闲家具。’”

又嵩岳元圭答乞戒者曰：“汝既乞戒，即既戒也。所以者何？戒外无戒，又何戒哉？又曰：“若能无心于万物，则罹欲不为淫，福淫祸善不为盗，滥误疑混不为杀，先后违天不为妄，昏荒颠倒不为醉，是谓无心也。无心刚无戒，无戒则无心，无佛无众生，无汝无我，孰为戒哉？”云云，如彼说又何邪？

曰：是法非语言能诠，意识能缘，汝辈但紧紧记着、守着：无戒而德莫阶，无舟而海莫泛，则得矣。何也？在他既阶既泛之人，何德非戒？何行非戒？何事非戒？若然持邪犯邪，开邪遮邪，开遮持犯之法，以权信愿行证之趣为实，因权及实，既及实已，云何是戒？云何非戒？然未济海者，固不可忘乃舟也。行人行人，即应严守下之五戒：

一杀，二盗，三淫，四妄，五酒。

又此五戒者，任何一戒严守专工，悉能了彻本来，发明大事，况尽持乎？他方非计，以吾土言，道宣辈其先例也。

二、定学

记曰，“知止而后有定。”佛曰：“奢摩他。”天台大小止观，定相千差，定名匪一，曰定则不二。佛说无量法门，总摄止观。止者心一境性，观者抉择法慧。心一境性缘无分别，抉择法慧缘有分别。无分别断烦恼现行，有分别断烦恼随眠，二者相依，疾风扫叶。若曰偏废，必覆辅车。又止者定也，观者慧也。今以观糅杂于定学，共立一节者，盖以遍言，无止非观，无观非止，且欲于下文第四节，间彼参话头等四法也。黄叶止啼讵实义乎？是皆路途之方便，非及奥之良规。若及奥也，则此戒定慧学皆为闲话，尚何所谓糅杂非糅杂邪？然此止观亦开为二：

一、胜妙止观。先得止而后起观者；

二、随顺上观。依学人功行方便次序不定。

曰止观，曰胜妙，曰随顺，种种名，种种法，悉以实诠人无我、法无我为其究竟。当人苟直下无我，无我则无心，无心则无法，无法则无人，而大用繁兴也。曰止曰观，讵不悖乎？其或未然，刺股封衾，宁忘载道？既载道也，而于此道起大障碍者，厥有多咎，今但及二：

一、昏沉，心身于所缘境，无堪能性者，昏沉也。如心缘无念而定久，渐心昏身疲，继至睡眠等。修定行人最难辨者此耳。盖掉举易知，昏沉难捡，古人于此乃开二门，一粗二细。粗固无论，细为如何？渭于所缘境稍不明显，心无策励，皆昏沉也。比来同辈每印个似清净境界，或少许光影者，即曰得某定、某三昧。以余勘之，皆昏沉也。去圣日遥，谬阳焰而曰清波，可无惧乎？

二、掉举，贪彼前境，妄计过未，摇心异趣，随业散乱者，掉举也。如心缘无念而定久，则放心不求，自意不牧，遂至朋从。

尔思修定行人，人百其病，苟无昏沉掉举，无论何人，当时泊然在定，讵有他哉？一切止观法衍文也。

行人既不越乎止观，然则缘当何缘？此无定法，要以行人乐欲及烦恼轻重而为对治。略开六法：

一、贪重者应缘不净法；

二、嗔重者应缘慈悲法；

三、痴重者应缘缘起法（十二缘起）；

四、慢重者应缘界差别法（地水火风空识）；

五、寻思重者应缘出入息法；

六、等分行者应缘各别缘上诸观。

止观理趣既已粗知，于焉起行得地为上，古哲择处，人物悉宜，四时咸序，曰山、曰海、曰崖谷、曰市廛，总以便利行人，不害进业为是。当人自检。

既得地已，行住坐卧无非道场。为利初机，故言坐法。金刚坐、狮子坐、七支坐等，生有多名，名有多德，都非此急。今以下之九法为行者的趋，若忘筌蹄，是此非此，均无不可也。

一、跏趺或半跏趺（如有病或吃苦随坐亦可）；

二、坚脊（直如树铜钱）；

三、平肩（肩须放松）；

四、手置脐下四指处结定印（右手放在左掌上，必两大指微微相触）；

五、项微俯（项左右有脉如鱼鳃，出入循环冲动内气，故易掉举，微俯则压二脉不动，自然在定也）：

六、唇合任其自然；

七、舌抵上腭；

八、眼微开，自鼻端下视（远五尺近三迟）；

九、呼吸任其自然。

行既趋乎上阶，业每新于日异。笃行固一，业相繁多。先圣以九法表之，令行者无栖故窠，日新乃德，甚可追也。今示定相，亦曰止相，当然应有之过程如次：

一、 内住：即念住，摄外攀缘，离内散乱，最初系心故；

二、等住：即续住，于所缘境相续而转，微细系缚渐略故；

三、安住：或失念，或驰散，能复敛摄故；

四、近住：收摄失念，及驰散已，能如理安住；

五、调顺：思维定生功德，乐察烦恼过患，令其调伏心不散乱故；

六、寂静：于粗寻思烦恼，能起正念，断除令心不流散故；

七、最寂静：于极寻思烦恼亦能断除，或时失念率尔现行，亦能治伏，如是等过，令不更起故；

八、专住一趣：于所缘境，恒常相续而行功用故；

九、等持：于所缘境，恒恒相续，无功用故。

是九相者，修定行人必经之程，得等持已，心一境性，即时身心轻安，名为得止。止者定也，行人证此轻安，即得定也。然此亦有四胜相，恐学者昧而不察，得少忘全，特开四法，检其伪真：

一、头项似重，而无损恼；

二、遍身如风，内触妙乐；

三、身内如满溢状；

四、于诸烦恼乐断能断。

止既得已，由此起观，曰妙胜观。以外道例，止共而观不共。盖外道有止而无观，纵曰观，非此之观也。

观亦开二门、六事。二门者，一、正思择，二、正极思择。正思择缘尽所有性，正极思择缘如所有性，此复依六事而行，观察如次：

一、义，谓于所缘，依圣言教而明了其义；

二、事，谓由义所指之一切事；

三、相，谓所缘之事，思维其自相及共相；

四、品，谓依义及不依义，所得善果恶果；

五、时，谓于过未现决定如此；

六、理，理又开四：

（一）、观待道理。以观待而自明(如烟起而知有火)；

（二）、作用道理。以作用而自明（如笔墨人作用而成字)；

（三）、证成道理。以证得而自明(如饮茶已而渴解)；

（四）、法尔道理。不待证而自明(如三加二等于五〕。

既得止已，依轻安力起分别观。观法虽多，我空观最为殊胜。所以者何?以此观者，能破根本我执也。如是分别思维，因止以观，因观以止，有时全止无观，有时全观无止，有时观止双忘，有时止观共显，时时增上，了体明静，所观能观，一切不系，内心外境，了不可形，而当人在此过程之中，所见如虹如电，如日月，如流星，胜境劣境，光影非光影等一切境界，不舍不取，无憎无爱，一一消归自性，乃曰观果。

上说杂摘经论，百中仅一，行人但企于此，曰观曰止其庶几也。然略而未及者，止观之前行资粮，并正行时之助行，与断除沉掉之方便耳。宁可忽乎?权开三法，次略说之：

(一)、未修止观前应具之资粮备预不虞，先哲所钦，矧应具之资粮乎?诗曰：“乃裹糇粮”，唯识于斯，特立一位，曰资粮体，固不可忽也。今依论摘四：

一、地随顺，上文已粗说，即得爽垲之地等；

二、戒清净，戒如筏，舍筏何渡?

三、远离欲欲如系，离系乃行；

四、应决定三见：

（1）、出离见，人天六道，善恶诸业，皆为有漏，决不染不着；

（2）、菩提见，即觉也，行人当净佛国土，成就众生，难行能行，决不推诿；

（3）、空见，一切法因缘而生。

(二)正修止观之助行

借错攻玉，尚咏他山；展此胜行，宁忘助伴？缘苟有愆，过患立显，废半途返归车者，悉由此也。先圣悯之，爰开六法：

睡眠适度：是睡眠者，本系过患，身不堪能，乃暂休息。行者应作如是思维、务于自所缘自思择，审度如理，即在睡中亦不忘失。睡眠时间亦须适合，总以回复疲劳为度，过短过长皆为过患。睡眠方式以吉祥睡法为是。盖此式诸圣所由，能除恶梦及贪着睡眠等诸过患也。

二、食知量：万病多从食有。讵知食即是病?行者食时当作疾病想，防护想，不自在想，报恩想，药想，如量而止。

三、密护根门：色声香味触等，本自虚寂，当体即空，如空无染，仁者自闹。苟不取相于外，云何能动于中?内外翕然，天君寂然，漏泄远矣。

四、正知而住：义所当为，力所能为，如理而为，不躁不诿，为而不为，不为而为，无间无遗，一派圆成，法尔如是，曰正知而住。

五、发露忏悔：日新又新，德基于悔；讳恶自封，善无由迁。讳恶岂君子，迁善非小人。欲完大事于将来，宁潜过患于今日?过而不潜，悔德尚矣。

六、恳祷加持：《易》尚感通，爰立垦祷。恳祷曰感，加持图通。感而遂通。物且云然，君子胜行，宁忽乎?此密乘之所以重礼拜，而诸宗之所以有祈祷矣。斯法也，大人犹驭，矧彼初机? 

如是六法，行人朝斯夕斯，借助于彼，所作必办。

(三)正修断除沉掉方法

曰止曰观，从本以来，人人具足，个个圆成，亦非他得，不从师授，且非修有。若修而有，小乘法、外道法、邪法也，讵正法、无为法、无上大法邪?良以沉、掉二障，趋役行人，不驰则昏，遂昧本来。若无沉、掉，当下即通。不求已得，及通也得也。沉、掉亦是本来一切，何非大用?若然，行人未通、未得者，固不得言无修也。修者何修?去沉、掉耳。此开六法，果当人直下，心如虚空，不着空见，应用无碍，动静无心，凡圣情尽，能所俱泯，则性相如如，无不定时也。于焉千法皆赘，一法也无，况云六邪?检之! 勉之!

一、掉举时应修止；

二、昏沉时应修观：

三、修止修观于沉、掉仍不能去，应起经行或讽诵、持念、忏悔，总以远离为是；

四、掉多者，应多观五欲过患；

五、沉多者，应多思维定有功德；

六、沉、掉俱无者，应修行舍，稍缓功用，看止是何法，观是何行。能观所观，为自为他，自然头头上显，物物上明也。

如是等法，当人倘一觑觑破，曰止曰观，曰戒定慧、曰三藏十二，胜劣一切等说，都成话柄也，讵不毅然大丈夫哉？苟自缚而求解，无病而长呻，三世诸佛将奈尔何？

三、慧学

“恰恰用心时，恰恰气无心用；无心恰恰用，当用恰恰无，学学何道？会会何法？有学有会，恰恰学错会错。”“然则无学无会邪？”曰：“否否：有且错，况无邪？”

进云：“有无不居，学人究从何会？”

先生曰：“当人开眼闭眼，凡所见色，皆是见心，心不自心，因色故有。汝但随时言说，即事即理，都无所碍，即菩提道果也。菩提道果者，慧果也。慧果者，佛果也。能如是即上趋乎三藐三菩提也。宁舍此而别有他学曰去取邪？故曰道不属修，若言修得，修成还坏，即同声闻；若言不修，即同凡夫。或曰初机者不言修，云何达道？况今之修道者遍诸方，何邪？”

先生曰：“自性本来具足，但于善恶事上不滞，唤作修道人。船子诚曰：‘藏身处莫踪迹，莫踪迹处莫藏身。’唤作修道人。不如密多曰：‘出息不随众缘，入息不居蕴界。’唤作修道人。百丈曰：‘即此用，离此用；离此用，即此用。’唤作修道人。’舍此不图，取善舍恶，观空入定，悉属造作，统摄驰求，讵知转求转疏，转疏转远，穷劫不能履乎上阶而趣慧果也，悲乎！悲乎！

“六祖能曰：‘若得解脱，即是般若三昧。’般若者智慧也，三昧者正受也，舍此则邪则愚，而非至行也。般若三昧即是无念。何名无念？见一切法，心不染着，是为无念。用即遍一切处，亦不着一切处，但净本心，使六识出六门，于六尘中无杂无染，来去自由，通过无碍，是为无念。若百不思，百不想，合眼瞑坐，常令念绝，即是法缚，乃边见也。不名无念，不名般若，讵曰三昧邪？马师曰：‘前念中念后念，念念不相待，念念寂灭，唤作海印三昧。’是法也，不历阶梯，亦无顿渐，悟此即登佛地，一切不假他求。曰上根，曰中根，曰下根，曰三学，曰多学，曰万行，曰一行，皆方便而言，就行人迷悟示践履差齐耳。今兹权开四法，导彼初机。若曰悟门极尘沙罔罄开一法已云多，固不计也。”

（一）随体消

长庆叩百丈之室，曰：“愿识佛性义。”丈曰：“大似骑牛觅牛。”庆曰，“识得后如何？”丈“如骑牛人归家。”庆曰：“未审始终，如何保任？”丈曰：“如牧牛人执杖视之，不令犯人禾稼。”庆从兹领旨，享受下半截风光，更不驰求。此随体消之楷范，是法也，易滞在体，而难脱落。古德曰：“就体消停得力迟。”

（二）从缘入

香岩击翠竹以明心，灵源见桃花而悟本，从缘也。古德曰：“从缘入者得力强。”盖谓其直切契证，而远离乎情缘意度也。

（三）依文字

依先圣教言，如理而知，如实而行，或观或止，以戒以诚，丕说诠乎已言，幽理彰于未著，句破《楞严》先型悟则，语阅玄沙竟彻，灵源曰：“依文字。”古德曰：“从文字得力者弱。”盖幽虽渐著，理难彻忘矣。

（四）参话头

此法至易至简，至高至玄，胜行中之特行，要法中之妙法也。以言乎义，空生莫赞；以言乎慧，身子莫诠；摄上中下三根，普过未现三际。行者何修，得闻此法？既闻此法，即得此法；既得此法，喻如金刚王剑，魔来斩魔，佛来斩佛，何坚而不摧邪？伊庵曰：“是法也，穷未来际而不渝。”知言哉！爰以六说，略尽其义。

1.话头之缘起

话头者，黄檗揭于前，妙喜倡于后，比来宗门下客，言趣乎入处，莫不竟尚话头。而古人一言一句，契机契理，息心忘心，发明大事之风，不必曰无，然亦渐寝也。原古人纯笃，大事未明，如丧考妣，异域抉择，殊方趋诚，心摇摇于胜义，情殷殷而神一。孟子曰：“是集义所生。”集义而生，非话头即话头。话头之义实亦潜寓也。末法人情浇薄，集义既难，趋诚者少，而此法门遂应运而诞也。旨哉！旨哉！千古不渝，人百其口，讵能罄赞？

2．话头之殊胜

当人果能直下荐取，探堂过寝，固无论也。其或未然，宁离功用？且谈功用者，不越止观。

是法也，止观双运，遮照互通。止则沉、掉皆破，观则体用齐彰。惧显而放，遮以诠实；虑隐而拘，照以明真。不沉不掉，无放无拘，入乎否邪？此观音入德之门，诸菩萨入德之门，三世诸佛一切贤圣入德之门也，然则参法伊何，说如下支。

3．话头之参法

法本无法，无法亦法。今必依法，便摘古德参情数则，似之以新来学。黄檗运曰：“若是丈夫汉，看个公案。”僧问赵州：“狗子有佛性无。”州云：“无。但二六时中，看个无字，昼参夜参，行住坐卧，著衣吃饭处，屙屎放尿处，心心相顾，猛著精彩，守个无字，日久月深，打成一片，忽然心花顿发，悟佛祖之机，便不被天下老和尚舌头瞒，便会开得大口也。达摩西来，无风起浪；世尊拈花，一场败阙。到这里说什么阎王老子，千圣尚不奈你何。”

赵州诠曰：“汝但究理，坐看二三十年，若不会，截取老僧头去。”

大慧杲曰：“当人当以生死二字，贴在头上。茶里饭里，静处闹处，念念孜孜，心知烦闷，回避无门，求生不得，求死亦不得。到这个境界时，善恶路头，相次绝也。切莫放过，正好把一个话头直截看下，看时不用搏量，不得注解，不用分晓，不得向开口处承当，不用向举起处作道理会，不得堕在空寂处，不用将心等悟，不得向师家说处领略，又不得掉在无事由里，行时卧时，但切切提撕，提撕得熟，口议心思都不能及，方寸里七上八下，如咬生铁橛莫滋味时，千万莫要退志，正是好消息到也。

又把一个话头，喜怒静闹处亦须提撕，第一不得用意待悟。若用意待悟，则谓我至今迷，执迷待悟，纵经尘劫亦不能悟。但举话头时，略抖擞精神，看是个什么道理而已。

又僧问赵州：“狗子还有佛性无？”州云：“无。”此一无字，便是破生死疑情的刀子也，这刀子把柄只在当人手中，教别人下手不得，须是自家下手方亲，若舍得性命，方肯下手，反之亦须在疑不破处，捱将下去。倘蓦然自肯舍命，一下便休，那时方信静时便是闹时的，闹时便是静时的，不着问人，自然不受邪师胡说乱道也。

又日用二六时中，不得执生死佛道是有，不得拨生死佛道是无，但只看个狗子还有佛性也无。州云：“无””如是参法，舍是无法。行人但行是法，无事不办，即名胜行。上行、梵行，可忽乎？

4．话头之歧路

古德参话头得入者，指不胜屈，而策意行心略不外右之理趣。果能把此一心不异，蓦直而行，何坚不摧，发悟可立而侍也。然则话头法门百益而无一害乎？曰：“否！”钱伊庵云：“话头之弊，歧途有二。”伊庵造诣固不足称，然检点斯处，亦有可取，宁曰以人而废言乎？今说之以履行者。

钱伊庵曰：“参话头之弊，厥有二岐。一说道理，二认光影。如参无梦无想公案，忽然自心谓云：不过令断妄想，亦别无奇特，又谓既无梦想何有主公？更以所参在无梦想处，而实悟不在此之类，各各游思，种种妄想，落说道理边收也，参情紧急，忽觉本心，如日当空，或如孤灯独照，或密入无间，或大弥虚空，或金光闪烁，或暗然空寂，或大地平沉，或见佛菩萨像，以及一切殊胜非殊胜，种种皆光影边收。非悟门，非本心也”

上之种种，无一而非透路，无一而非要门，总在当人明得透，信得及，把得住。一闻便信，一信便行，一行便深，一深便直趋，而入间达奥，方堪称为宗门种草。若徘徊歧路，相羊两头，痴云甚矣！

5．话头之检择

检择话头，以何为尚？大慧杲多主单提“无”字，天奇瑞专以“谁”字示人，伊庵则以“无梦无想主人公毕竟在什么处安身立命”，为学人必参，此乃能于八识上大亚一刀云云。余意不然，火器铁器，均能杀贼，任一话头皆可结秀。苟能激得学人疑情起者，便是杀贼利器，固不必拘有义路、无义路，或半有半无义路等。所谓欲尚无所尚，欲为无所为矣。比来丛林，总以念佛是谁交令学人一味死参者，亦可笑也。

6．话头之罢参

问者曰：“参究话头以何时已？”

先生曰：“是话头也，在未悟前为方便般若，既悟后为实相般若。未悟前参一话头便是一话头，有参时有不参时，有打成一片时，有走着而片段不成一片时，迄彻后一话头该一切话头，一切话头为一话头，大地、山河、风云、雷雨、四时八节、人我是非，一切三昧，一切修多罗，十方圣哲，四类含生，语的、默的、静的、动的，何一而非话头？学人多到此，参也是他，不参也是他，觅一星儿参与不参皆是戏论，皆是诤语，皆不可得，何时而已？落在何处？当人自检，思之思之。”

曰戒、曰定、曰慧，支开为三，理原不二。任何一学，皆可了彻本来，发明大事。未了彻前三学竞秀，理有万殊；既了彻已，一物也无，事非殊致。以戒言，能持即定，知持即慧；以定言，知定即慧，能定即戒；以慧言，能慧即戒，常慧即定。明其德曰智仁勇，即其体曰法报化，绳其用曰戒定慧。随处立名，立名即真。既有真也，妄即虚形，非离真而有妄，实藉妄以诠真。真妄虚名，三学焉寄？非达天德者，其孰能游？志公曰：“无智人前莫说，打汝色身星散。”大慧杲曰：无智人前莫说，打你头破额裂。”今昔永叹，贤哲徒怀。

丁、警语

一言知返，千古尚有宪垂；一理契机，当下即明本体。载于史，炫于帙，不胜数也，爰摘古人明言、先哲伟论而次三学之后，再示入德之程。

自不捡赘，遑曰说同，意者抛纶江上，或有金鳞破浪而来，非曰缘木求鱼，平地捞虾也。题曰“警语”。

世尊升座，众集。文殊白椎曰：“谛观法王法，法王法如是。”世尊便下座。

黑氏梵志献合欢梧桐花，佛召仙人放下著，梵志放下左手一株花。佛又召仙人放下著，梵志又放下右手一株花。佛又召仙人放下著，梵志曰：“吾今两手俱空，更教放下个什么？”佛曰；“吾非教汝放舍其花，汝当放舍外六尘，内六根，中六识，一时舍却，无可舍处，是汝放身命处。”梵志于言下悟无生忍。

调达谤佛，生身入地狱。佛命阿难往而问曰：“你在地狱中安否？”曰：“我虽在地狱，如三禅天乐。”佛又令问：“你在地狱中还求出否？”曰：“我待世尊来便出。”阿难曰：“佛是三界导师，岂有入地狱分？”调达曰：“佛既无入地狱分，我岂有出地狱分？”

世尊在灵山会上，拈花示众，是时众皆默然，唯迦叶尊者破颜微笑，世尊曰：“吾有正法眼藏，涅槃妙心，实相无相，微妙法门，不立文字，教外别传，付嘱摩诃迎叶。”

阿难尊者问迦叶尊者曰：“师兄，世尊传金缕袈裟外别传何法？”迎叶召阿难，阿难应诺，迦叶曰：“倒却门前刹竿著。”

真净文居洞山时，僧问：“华严论云：以无明住地烦恼为一切诸佛不动智，一切众生皆自有之，只为智体无性无依，不能自了，会缘方了。且无明住地烦恼如何便成诸佛不动智？理极渊深，绝难晓达。”文曰：“此最分明，易可了解。”时有童子方扫地，呼之，回首，师指曰：“这便是不动智。”又问：“如何是佛性？”童子左右视，惘然而去。师曰：“这便是住地烦恼，若能了之，即今成佛。”

又古德曰：“众生不能解脱者，情累尔。悟道易，明道难。”问：“如何得明道去？”师曰：“但脱情见，其道自明矣。夫明之为言信矣，如禁蛇人信其咒力药力，以蛇绾弄揣怀袖中无难，未知咒药等力，怖骇易去。但谛见自心，情见便破。今千疑万虑，不得用者，是未见自心者也。”

问：“真正修道人不见世间过，未审不见个什么过？”汾阳昭曰：“雪埋夜月深三尺，陆地行舟万里程。”曰：“和尚是何心行？”汾阳昭曰：“却是你心行。”

志公事理不二颂云：“心王自在悠然，法性本无十缠，一切无非佛事，何须摄念坐禅？妄想本来空寂，不用断除攀缘，智在无心可得，自然无诤无喧。不识无为大道，何时得证幽玄。佛与众生一种，众生即是世尊。凡夫妄生分别，无中执有迷奔，了达贪嗔空寂，何处不是真门。”

维摩会上，三十二菩萨各说不二法门。文殊曰：“我于一切法无言无说，无示无识，离诸问答，是为菩萨入不二法门。”于是文殊又问维摩：“仁者当说何等是菩萨入不二法门？”维摩默然，文殊赞曰：“乃至无有语言文字，是菩萨真入不二法门。”

无厌足王入大寂定，乃敕有情无情皆顺于王，若有一物不顺于王，即入大寂定不得。

广额屠儿于涅槃会上放下屠刀，立便成佛，自云：“是贤劫千佛一数。”

警语醒言，罄竹难书。今但及此，尝一脔而甘全鼎，所谓医病不假驴驮药者也，翠竹黄花何非般若？何非法身？仁者幸自检耳。

戊、悟缘

学人贪程嗜异，未得饰得，百其人，百其病，讵知愈贪愈远，愈嗜愈离，本无远近，何有程贪？

本自寂常，何有异炫？倘把一切远、一切近、一切平常奇异、得未得等贬向他方，又不作贬向他方想，一派圆成，何用不臧？当人当下不趋已入，不炫已奇，无得而得，得无所得也，而谋不出此，意不洞此，慧不照此，于是乎证不及此，笼统顸依稀，说奇说常，说难说易，闹如十字街头，俨如山阴道上，相羊乎一德，趔趄乎两岐。爰开此章，示彼未学，王须真王，嗜须实嗜。倘认王于纪信，嗜龙等叶公，不可也。录先圣悟缘数则者，杜公子窃符，王孙矫命耳。

法閦上座久依五祖，未有所入。一日造室，祖问：“不与万法为侣者是什么人？”曰：“法閦即不然。”祖以手指曰：“住！住！法閦不然着么生？”閦于是启悟。

金陵俞道婆市油糍为业，常随众参问琅琊，琅琊以临济无位真人语示之，一日闻丐者唱莲花落云：“不因柳毅传书信，何缘得到洞庭湖？”忽大悟，以油糍投地。其夫曰：“汝颠邪？”婆掌其夫曰：“非汝境界。”往见琅琊，琊望之，知其造诣，问：“那个是无位真人？”婆应声曰：“有一位无位真人，六臂三头努力嗔，一擘华山路两分，万年流水不知春。”

云门偃以己事未明，往参睦州。州才见便闭却门，偃乃叩门。州曰：“谁？”偃曰：“某甲。”州曰：“作什么？”偃曰：“己事未明，乞师指示。”州开门一见便闭却。偃如是连三日叩门，至第三日，州开门，偃乃拶入，州便擒住曰：“道！道” 偃拟议，州便推出，曰：“秦时（车度）轹钻。”遂掩门，损偃一足。偃从此悟人。

明州大梅初参大寂，问曰：“如何是佛？”寂曰：“即心是佛。”大梅闻已大悟。

灵默初谒马祖，次谒石头曰：“一言相契即住，不契即去。”石头据座，默便行，头随即召曰：“闍黎！”默回首，头曰：“从生至死，只是这个，回头转脑作么？”默言下大悟，乃拗折拄杖而栖止焉。

大珠慧海初参马祖，祖问：“从何处来？”珠曰：“越州大云寺来。”祖曰：“来此拟须何事？”珠日：“来求佛法。”祖曰：“我这里一物也无，求什么佛法？自家宝藏不顾，抛家散走作么？”珠曰：“阿哪个是慧海宝藏”祖曰：“即今问我者是汝宝藏，一切具足，更无欠少，使用自在，何假外求？”珠于言下自识本心，不由知觉，踊跃礼谢。

俱胝和尚参天龙，龙竖一指示之，俱胝大悟。

临济在黄檗会中行业纯一。时睦州为第一座，乃问济曰：“上座在此多少时？”济曰：“三年。”州曰：“曾参问否？”济曰：“不曾参问，不知问个什么？”州曰：“何不问堂头和尚如何是佛法的的大意？”济便去问，声未绝，檗便打。济下来，州曰：“问话作么生？”济曰：“某甲问声未绝，和尚便打，某甲不会。” 州曰：“但更去问。”济又问，檗又打，如是三度问，三度被打。济白州曰：“早承激劝问法，屡蒙和尚赐棒，自恨障缘，不领深旨，今且辞去。”州曰：“汝若去，须辞和尚了去。”济礼拜退。州先到黄檗处曰：“问话上座虽是后生，却甚奇特。若来辞，方便接伊，以后为一株大树，覆荫天下人去在。”

济来日辞黄檗，檗曰：“不许他去，只往高安滩头参大愚，必为汝说法。”济到大愚，愚曰：“甚处来？”济曰：“黄檗来。”愚曰：“黄檗有何言句？”济曰：“某甲三度问佛法的的大意，三度被打，不知某甲有过无过？”愚曰：“黄檗与么老婆心切，为汝得彻困，更来这里问有过无过。”济于言下大悟，乃曰：“原来黄檗佛法无多子。”愚揪住曰：“这尿床鬼子，适来道有过无过，如今却道黄檗佛法无多子，你见过什么道理，速道！速道！”济于大愚肋下筑三拳，愚拓开曰：“汝师黄檗，非干我事。”济辞大愚，却回黄檗，檗见便问：“这汉来来去去有何了期？”济曰：“只为老婆心切。”便人事了，侍立。檗问：“甚处去来？”济曰：“昨蒙和尚慈旨，令参大愚去来。”檗曰：“大愚有何言句？”济举前话，檗曰：“大愚老汉饶舌，待来痛与一顿。”济曰，“说什么待来？即今便打。”随后便掌，檗曰：“这疯颠汉来这里将捋虎须。”济便喝，檗唤侍者曰，“引这疯颠汉参堂去。”

高峰妙曰：“某甲十五出家，二十更衣，入净慈，立三年死限学禅。初参断桥和尚，令参生从何来，死从何去？意分两路，心不归一，后见雪岩和尚，教看无字，又令每日上来一转，如人行路，日日要见工程。因见说得有序，后竟不问做处，一入门便问：‘谁与你拖这死尸来？’声未绝，便打出。次后径山归堂，梦中忽忆万法归一，一归何处？自此疑情顿发，直得东西不辨，南北不分。第六日随众阁上讽经，抬头忽睹五祖演和尚真赞，末两句云：‘百年三万六千朝，反复原来是这汉。’日前拖死尸句子蓦然打破，直得魂飞胆丧，绝后再醒，何啻放下百二十斤担子！其时正二十四岁，满三年限。

“次后被问：‘日间浩浩作得主么？’答曰：‘作得。’又问：‘睡梦中作得主么？’答曰：‘作得。’又问：‘正睡着无梦时主人公在何处？’于此无言可对，无理可伸。和尚嘱云：‘从今后不要你学佛学法，穷古穷今，只饥来吃饭，困来打眠，才眠觉来，抖擞精神，我这一觉主人公毕竟在什么处安身立命，自誓拼一生做个痴呆汉，定要见这一着于明白。’经及五年，一日睡觉正疑此事，忽同宿道友推枕子落地作声，蓦然打破疑团，如在网罗中跳出。所有佛祖淆讹公案，古今差别因缘，无不了了，自此安邦定国，天下太平，一念无为，十方坐断。”

铁山瑷曰：“僧十三岁知有佛法，十八出家，二十二为僧，先到石霜，记得祥庵主教时时观见鼻头白，遂得清净。后有僧自雪岩来，写得岩坐禅箴看，我做功夫却不从这里过，因到雪岩，依彼所说做功夫，单提无字，至第四夜通身汉流，十分清爽，继得归堂，不与人说话，专一坐禅。后见妙高峰教十二时中莫令有间，四更起来便摸索话头，顿在面前，略觉困睡，便起身下地也。是话头行时步步不离话头，开单展钵，拈匙放箸，随众等事，总不离话头，日间夜间打成片段，未有不发明者。依峰开示做工夫，果得成片。三月二十日岩上堂云：‘兄弟家久在蒲团上瞌睡，须下地走一遭，冷水盥漱，洗开两眼，再上蒲团，竖起

脊梁，壁立万仍，单提话头，如是用功七日，决定悟去，此是山僧四十年前已用之功。’某即依彼所说，便觉功夫异常，第二日两眼欲闭而不能闭，第三日此己身如在虚空中行，第四日曾不知有世间事。其夜倚栏杆少立，泯然无知。检点话头，又不打失。转身上蒲团，忽觉从头至足如劈破髑髅相似，如万丈井底被提在空中相似。

“此时无著欢喜处，举似岩，岩云：‘未在。’更去做功夫。求得法语，未后云：‘绍隆佛祖向上事，脑后依然欠一捶。’ 心下道：‘如何又欠一捶？’不信此语、又似有疑，终不能决。每日堆堆坐禅，将及半载，一日因头痛煎药，遇觉赤鼻问：那吒太子析骨还父，析肉还母话，记得被悟？知客问不能对，忽然打破这疑团。后到蒙山，山问参禅到什么处是毕工处？遂不知，投山教再做定力功夫，洗荡尘习。每遇入室，下语只道欠在。一日哺时，坐至更尽，以定力挨拶，直造幽微。出定见山，说此境已，山问：‘哪个是你本来面目？’正欲下语，山便闭门。自此功夫日有妙处。盖以离岩太早，不曾做得细密功夫，幸遇本色宗匠乃得到此。原来功夫做得紧峭，则时时有悟入，步步有剥落。一日见壁上三祖《信心铭》云：‘归根得旨，随照失宗。’又剥了一层。山云：‘个事如剥珠相似，愈剥愈光，愈明愈净，剥一剥，胜他几生功夫也。’但下语犹只道欠在。一日定中忽触着欠字，身心豁然，彻骨彻髓，如积雪卒然开霁，忍俊不禁，跳下地来，擒住山云：‘我欠少个什么？’山打三掌，某礼三拜。山云：‘铁山这一著子几年几日方了。’”

百丈参马祖为侍者，檀越每送斋饭来，师才揭开盘盖，马大师便拈起一片胡饼示众云：“是什么？”每每如此，经三年。一日侍马祖行次，见一群野鸭飞过，祖曰：“是什么？”师曰：“野鸭子。”祖曰：“什么处去也？”师曰：“飞过去也。”祖遂把师鼻扭，负痛失声。祖曰：“又道飞过去也？”师于言下有省，却归侍者寮哀哀大哭。同事曰：“汝忆父母邪？”师曰：“无。”曰：“被人骂邪？”师曰：“无。”曰：“哭作什么？”师曰：“我鼻孔被大师扭得痛。”不彻同事曰：“有甚因缘不契？”师曰：“汝问取和尚去。”同事问大师曰：“海侍者有何因缘不契在寮中哭，告和尚为某甲说？”大师曰：“是伊会也，汝自问取他。”同事归寮曰：“和尚道汝会也，教我自问汝。”师乃呵呵大笑。同事曰：“适来哭，如今为甚却笑？”师曰：“适来哭而今笑。”同事惘然。

次日马祖升座，众才集，师出，卷却席。祖便下座，师随至方丈，祖曰：‘我适来未曾说话，汝为甚便卷却席。”师曰：“昨日被和尚扭得鼻头痛。”祖曰：“汝昨日向甚处留心？”师曰：“鼻头今日又不痛也。”祖曰：“汝深明昨日事。”师作礼而退。师再参，侍立次，祖目视绳床角拂子，师曰：“即此用，离此用。”祖曰：“汝向后开两片皮，将何为人？”师取拂子竖起，祖曰：“即此用。离此用。”师挂拂子于旧处，祖振威一喝，师直得三日耳聋。

水潦和尚问马祖：“如何是西来的意？”祖乃当胸踏倒，师大悟，起来拊掌大笑云：“也大奇！也大奇！百千三昧，无量妙义，只向一毛头上一时识得根源去。”乃作礼而退。师后告众云：自从一吃马祖踏，直至如今笑不休。”

上之形形色色、若作实会，埋汝千尺，莫谓余言不先；一作不实会，远汝万程，莫渭余言有咎。若云总不作如是会，许你百千亿劫坐在黑山鬼窖，求出不得，求入不得，求住不得，求不住更不得。然则必如何乃得，学人在此心上心下，必自念云：“先生若不装模作样，像那古人做宗师的样子，故意要钝置人。倘一口说出，我们当下即得哈哈。”果如是也，我得你不得。何也？纵饶三世诸佛、释迦老子一时到来，尽量共力道此一句，亦道不出的，且不问汝诸人得与不得。

或曰：“他或道得出时如何？”

先生曰：“我便拜他三拜。”

或曰：“先生为何

如此大赌？”先生：“与其俭也宁奢。”

第四讲或者问

或问曰：“凡圣情尽，体露真常，但有文言，皆无实义。赵州云：‘老僧此间即以本分事接人。若教随伊根机，自有三乘十二分教。’在今先生如说云云，不但显违赵州，而亦大背宗旨。”如是数问，先生不答，巍然据座，众渴闻义，敬候朗音。

久之先生顾示诸子，弹指一声曰：“会么？”

进云：“不会”

乃曰：“凡圣情尽，谁知凡圣？体露真常，体所露者何一非妄？即妄即体，真从何露？今既有真，何真非妄？文言非实，若无文言，即云实邪？若然三乘十二不如死牛死狗，汝学佛乘纵极其至，死牛死狗也，何有于道？昧孰甚焉！又三乘十二若非本分，若非宗旨者，舍三乘十二即本分，即宗旨邪？如是彼说不通三乘十二者，不闻三乘十二者悉为本分，悉为宗旨也。是汝学佛乘为冤，不亦谬乎？固不仅三乘十二也，曰山川，曰草木，曰鸟兽，曰昆虫，曰星辰、雷电、风雨、晦明、人我、众生等，何一而非本分？何一而非宗旨？故经曰：‘刹说尘说，三世一切说。”

“又曰：‘山川、草木、鸟兽悉皆念佛念法念僧。’非本分，非宗旨，宁如是云云乎？至于溪深长，添杓柄，三界内，碍石头，见水知源，睹星悟道，踢翻溺器，蹴破脚头，缘风动以知还，闻雷声而悟本，从朝至暮，亘古及今，无一时、无一事、无一法、无一物、无一人、无一言、无一理而不是本分，而不是宗旨也。彼以彼为宗旨本分，此以此为本分宗旨。彼若来此，此必毒打彼三十棒。曰赵州，赵州为何信口开河，不畏人言如此，你卖胭脂我卖粉，买个猪头大家啃。从此各做各的梦，各行各的路，清天白日一物也无，晴空万里不挂片丝，再莫骗人家男女了。”言已，复顾视诸子曰：“会么？”进云：“不会。”

先生曰：“咄哉！舍却生盐亭而觅死赵州，驴年会道去。”

进云：“如示云云，彼一是也，此一是也，学人浅机何去何从。”

先生曰：“从此。”进云：“何故从此？”

先生曰：“九天阊阖开宫殿，万国衣冠拜冕旒。”

www.xiaoshuotxt.com

TXT小说天堂  http://www.xiaoshuotxt.com，最有文艺气息的文学网站，手机直接阅读下载请登陆http://m.xiaoshuotxt.com，所有TXT电子书手机免费下载阅读，我们提供给您的小说不求最多，但求最经典最完整